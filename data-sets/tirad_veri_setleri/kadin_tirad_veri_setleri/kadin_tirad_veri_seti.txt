Aman yarabbim... Karar vermek ne güç şeymiş... Bir kişi, iki kişi olsa ne ise... Ama dört kişi... Gel de birini seç. Nikanor İvanoviç biraz zayıf ama hiç de fena değil. İvan Kuzmiç de fena değil. Açık konuşmak gerekirse, İvan Pavloviç de biraz şişman ama, pekala gösterişli bir erkek. Söyleyin bana ne yapayım? Baltazar Baltazaroviç de değerli bir adam. Ah ne zor şey bu karar vermek... Anlatamam, anlatamam. Nikonor İvanoviç'in dudaklarını, İvan Kuzmiç'in burnunu alsak... Baltazar Baltazaroviç'in de halini tavrını... Bunun üzerine de İvan Pavloviç'in gösterişini katsak o zaman seçmek kolay olurdu. Oysa şimdi düşün, düşün... Vallahi başıma ağrılar girdi. Bence en iyisi ad çekmek. İşi kısmete bırakmalı. Kim çıkarsa kocam o olour. Adlarını birer kağıda yazarım. Sonra kağıtları kaparım. Kısmetim kimse belli olur. (Masaya yaklaşır. Kağıtla makas alır. Kağıtları keser, katlar, bunları yaparken de konuşur.) Ah şu kızlar ne talihsiz... Hele aşık olan kızlar... Erkekler bunu kabul etmezler, anlamak da istemezler. Ne ise, hepsi hazır. Bunları çantamın içine koyayım. Gözlerimi kapayıp çekeyim. Ne olursa olsun. (Kağıtları çantaya koyar. Eliyle karıştırır.) Ah, içime bir korku geldi. Allah vere de Nikonor İvanoviç çıksa; ama ne diye o olsun... İvan Kuzmiç daha iyi. Peki, İvan Kuzmiç de neden? Ötekilerin ne kusuru var? Hayır, istemem. Kim çıkarsa o olsun. (Eliyle kağıtları karıştırır ve çantadan yalnız birini değil, hepsini birden çıkarır.) A... hepsi birden çıktı. Kalbim çarpıyor... Olmaz, olmaz. Yalnız bir tane çekmek lazım. (Kağıtları gene çantasına koyar, karıştırır. Bu sırada Koçkarev girer. Yavaşça ilerleyerek arkasına gelir.) Ah Baltazar Balta... yok canım, Nikonor İvanoviç çıksa.. Hayır, hayır, istemiyorum. Kısmetim ne ise o çıksın. 
Bu aşağılık yaşam anlamak için o feminist toplantılara gitmem mi gerekiyor? İki köpek gibi çalışıyoruz. Bir çift laf etmeye vaktimiz yok. Kendimize ayıracağımız bir an bile.. Evlilik bu mu? Benim de sorunlarım olacağı hiç aklına gelmedi ki? Hiç bana sorar mısın? Yorgun musun? Yardım ister misin? Yemeği kim pişiriyor? Ben. Tabaklar kim yıkıyor? Ben. Alışverişi kim yapıyor? Ben. Ay sonuna para yetiştireyim diye akla karayı seçen kim? Ben de aynı zamanlarda çalışıyorum. Ben, ben ben...
Çoraplar kirleten sensin. Onları kim yıkıyor, peki? Benim çoraplarımı kaç kere yıkadın? Evlilik bu mu? Seninle konuşabilmeyi istiyorum. Benim sorunlarımın da olduğu hiç aklıma geldi mi? Tamam, senin sorunların benim demektir, ama benim sorunlarım da senin olmalı. Öyle seninkiler benim, benimkiler gene benim... Seninle konuşmak istiyorum... Ama işten döner dönmez uyumaya gidiyorsun... Akşam... Televizyon. Pazarları maç: 22 tane geri zekalının bir top peşinde koştuklarını görmeye... Aralarında bir geri zekalı daha var, ama o düdüklü ve ceketli... Luigi, çok kızar ve sanki anasına küfür edilmiş gibi, "Sen spordan ne anlarsın be..." Ne biçim cevap. Beni spor ilgilendirmiyor. Spor kimin umurunda. Onu hiç böyle görmemiştim. Deli gibi bağırıyordu. Ben bağırdım, o bağırdı, bir sürü küfürlü laftan sonra tartışmayı bitirdik.
Ben ciddi olarak dedim ki: "Yeter, eğer evlilik buysa ben büyük bir hata yapmışım." Hatamı aldım (Çocuğu alır) Kapıya geldim. Bu esnada anahtar elimdeydi. Eminim... Luigi yanıma geldi. Zavallı Luigi, yüzü kireç gibiydi.,. Böyle hüzünlü bir sahneyi ömrümde yaşamadım. Hiç şakam yoktu. O da anlamıştı. Beni içeri aldın "Haydi yapma böyle"... "Bırak beni"... "Önce konuşalım sonra istersen gidersin. Ama önce konuşalım. Diyalektik diye bir şey vardır, değil mi?"... Sonra beni diyalektiğe doğru çekti... (Yatağa ilerler) Beni oturttu. "Evet, haklısın," dedi. Ama annesinden böyle alışmıştı. Annesi gibi olmamı bekliyordu. Yanılmıştı. Değişmeliydi.,. yani kısaca "özeleştiri" yaptı. Ne hoştu, ne hoştu... Ben ağlamaya başladım. O özeleştiri yaptı, ben ağladım. Ben ağladım o özeleştiri yaptı. Ne güzel ağladım dün akşam... Peki anahtar? (Anımsar) Anahtar Luigi'de eminim. Benden o aldı. Ceketin cebinde... Ceket nerede? (Ceketin cebine bakar) İşte anahtar burada... Bu benimki, bu onunki... Saat kaç? Yediye on var. Hala vaktimiz var. (Bebeği alır) Annesinin bebeği, annesinin ceketi, annesinin çantası, annesinin abonman kartı... abonman kartı... Şunu bulmalıyım, otobüsün kalabalığından seni yere bırakıp da arayamam ya... İşte abonman kartı... altı delik mi? Altı delik gidiş, altı delik dönüş. Altı gidiş, altı dönüş mü? Kiril kullandı abonman kartımı?
Bugün günlerden ne? Pazar. Pazar! PAZAR!!! Sen de bana bir şey demiyorsun.. Pazar günü çalışmaya gitmeye kalkıyorum. Ben deliyim. (Çocuğu bırakır, ağır ağır dans eder) PAZAR. (Şarkı söyleyerek) Pazarları iş olmaz, geç saate kadar uyunur. Ne güzel pazar... Yatağa bebeğim, bebeğim... yatalım ve bütün günlerin pazar olduğu bir düş görelim... Dünyanın sonuna dek... sonsuz PAZAR... Bütün yaşamın pazar olduğu bir düş görelim... Haftanın diğer günleri yok artık... pazartesiyi astılar, perşembeyi kurşun1adılar, cumayı tutukladılar... hepsi öldü... Sadece pazar kaldı. Uykuya, uykuya... Eğer düşümde yeniden fabrikayı görürsem kendimi boğazlarım. (Bebek kolunda elbiseleriyle kendisini yatağa atar. Battaniyeyi başına kadar çeker)
Oo, anlaşılan bu da çeteden. Şimdi üçü bir araya gelmiş,
Kendilerince eğleniyor, oyuncak gibi oynuyorlar onurumla.
Seni hain, seni iyilik bilmez Hermia;
Sen de mi bunlarla kafa kafaya verdin,
Bana bu iğrenç hakaretleri layık gördün?
Hani içtiğimiz su ayrı gitmiyor;
Her saatimiz birlikte geçiyordu;
Kardeşlik yemini etmiş,
Bizi ayırıyor diye, ayağına tez zamanı paylaşmıştık!
Okul arkadaşlığı, tertemiz çocukluğumuz, hepsi unutuldu mu?
Gün olmuş, iki hünerli Tanrı gibi, iğnelerimizi almış,
Bir mindere oturmuş, bir minder üzerinde
İkimiz bir çiçek yaratmıştık.
Duygularımız bir, bir ağızdan söylemiştik şarkımızı.
Ellerimiz, bedenlerimiz, seslerimiz, düşüncelerimiz
Kaynaşmıştı sanki.Birlikte büyüdük: bir çift kiraz gibi;
Görünüşte ayrı, ama ayrım yerinde birleşmiş,
Bir sap üzerinde şekillenmiş iki şirin tane.
Görünüşte iki beden, ama atan tek yürek:
Bir şövalyenin armasındaki birbirinin tıpkı resimler gibi ,
Tek kişiye ait ve tepesinde tek bir başlık.
Yılların sevgisini ikiye mi ayıracaksın şimdi?
Bu adamlara katılıp zavallı arkadaşını mı ezeceksin?
Ne dostluğuna yakışır bu, ne genç kızlığına.
Sızıyı duyan yalnız ben olsam da,
Hem kendi adıma kınıyorum seni, hem kızlar adına
Sen değimlisin Lisander'ı peşime takan;
Yüzümü gözümü övsün , beni küçük düşürsün diye?
Öteki sevdalın Demetrius'u sen kışkırtmadın mı?
Daha biraz önce beni ayağıyla iten,
Tanrıça, peri kızı,göksel, eşsiz, seçkin, diyor şimdi.
Nefret ettiği kişiye insan bunları neden söyler,
Hele Lisander, ruhu senin aşkınla doluyken:
Niye onu inkar eder, bana sevgi gösterisi yapar?
Senin izninle, senin kışkırtmanla tabii.
Ne olmuş senin kadar hoş, senin kadar çekici,
Bahtı açık değilsem?
Sevilmeden seviyor, hep itiliyorsam ne olmuş?
Hor görmektense acımam gerekmez mi bana?
Biz kadınlar savaşın ilk günlerinde haddimizi bildik, her yaptığınıza boyun eğdik.  Ağız açtırmadınız bize, sustuk.  Ama yaptıklarınızı beğeniyor muyduk?  Hayır.  Olanın bitenin pek ala farkında idik.  Çok defa köşemizden öğreniyorduk önemli işler üstüne verdiğiniz kötü kararları.  İçimiz kan ağlarken, yine de gülümseyerek sorardık: "Bugünkü halk toplantısında barış üstüne ne karara vardınız?"  Kocamız "Sana ne?  Sen karışma!." der, biz de susardık.
Ama ara sıra da ne kötü kararlara varıldığını öğrenir ve sorardık:  "Aman kocacığım, nasıl olur, bu kadar çılgınca bir işe nasıl girersiniz?"  Ama kocamız bize yukardan bakarak:  "Sen elinin hamuruyla erkeklerin işlerine karışma.  Cenk işi, erkek işi!" derdi.
Başımızı derde sokuyordunuz, yine de bizim size öğüt vermeye hakkımız yoktu.  Ama sonunda siz kendiniz başladınız bağırmaya ulu orta:  "Erkek yok mu bu memlekette?" diye; erkekler cevap verdi size:  "Yok, erkek yok bu memlekette!"  İşte o zaman biz kadınlar toplandık ve Yunanistan'ı kurtarmaya karar verdik.  Daha bekleyebilir miydik?  Söz bizim artık, susmak sırası sizde.  Aklınızı başınıza toplar, öğütlerimizi dinlerseniz, işlerinizi biz yoluna koruz.
Bastığım toprağı mı öpüyordunuz? Vurmanız, öldürmeniz gerekirdi beni! (Masaya doğru eğilir.) O kadar yorgunum ki... Biraz dinlensem! Dinlenebilsem... (Başını kaldırır) Bir martıyım ben... Yo, değil... Aktrisim... Öyle değil mi? (Arkadina ile Trigorin'in dışarıda gülüşünü duyar. Silkinir, kulak kesilir. Sol kapıya koşarak anahtar deliğine gözünü yaklaştırır.) O da burada demek... İyi... Tiyatroya inanmıyordu; hayallerimle alay ederdi hep. Ona bakarak ben de inancımı yitirdim; maneviyatım kırıldı... Aşk üzüntüleri, kıskançlık da bir yandan... Yavrum için korkuyordum hep... Miskinleştim, küçüldüm, oyunum manasızlaştı... Sahnede düzgün yürüyemiyordum; ellerimi ne yapacağımı bilemiyor, sesimi idare edemiyordum. İnsan kötü oynadığını hissedince ne acı duyar, bilemezsiniz! Martıyım ben.. Yo... Değil de... Şey, siz o sıralar bir martı vurmuştunuz, hatırlar mısınız? Yaa!.. Böyle işte... Gelmiş bir adam, durup dururken, laf olsun diye, yok etmiş kuşcağızı... Tam küçük hikaye konusu... Gene de söylemek istediğim bu değildi. (Alnını uğuşturur.) Ne diyordum?.. Evet, sahneden bahsediyordum. Şimdi öyle değilim artık: gerçek bir artist oldum. Şevkle, coşkunlukla oynuyorum. Kendimden geçiyorum sahnede... Oyunumu, herşeyimi gerçekten güzel, gerçekten değerli görüyorum artık. Buraya geleli beri her yanı dolaşıyorum. Hem yürüyor, hem düşünüyorum; ruhumun günden güne nasıl kuvvetlendiğini duyuyorum. Siz bir şey söyleyeyim mi Kostya, bizim işlerde, sahne olsun, yazı olsun, ün, yaldız, kurduğumuz hayaller değil, sabırlı olmak önemli; buna iyice inandım. Kaderine katlan, inancını yitirme... Şimdi acı duymuyorum artık, ödevimi düşündükçe hayattan korkmuyorum.
Yalnızım, yapayalnız. Bir şey söylemek için yüzyılda bir açarım ağzımı ve sesim bu boşlukta kederle çınlar ve hiç kimselere ulaşmaz... Sizler de, ey solgun alevler, işitmiyorsunuz beni... Sabah öncesinde çamurlu bataklıktan yükselirsiniz siz ve tan vaktine kadar sürtüp durursunuz, düşüncesizce, iradesizce, hiçbir yaşam kıpırtısı taşımaksızın... Sonsuz maddenin babası şeytan, bir yaşam kıpırtısı doğar korkusuyla, taşlarda ve sularda olduğu gibi, her an sizlerin atomlarını da değiştirir ve durmaksızın değişirsiniz. Evrende sürekli ve değişmez olarak bir tek ruh kalır sadece. Bomboş, derin bir kuyuya atılmış bir tutsak gibi, neredeyim, beni ne bekliyor, bilmiyorum. Fakat bir tek şey var bildiğim, çok iyi bildiğim: Maddi güçlerin yaratıcısı şeytanla amansız, acımasız kavgada, zafer mutlaka benim olacak ve sonuçta da madde ile ruh eşsiz bir uyumda birleşip kaynaşacak, bu ise dünyasal irade'nin egemenliği olacaktır. Fakat uzun, yavaş, binlerce yıllık bir sürecin sonrasında, hem ay, hem parlak Sirius, hem yeryüzü toza dönüştükten sonra gerçekleşecek bu... Ama o zamana kadar dehşet, dehşet... (Sessizlik. Göl üzerinde iki kızıl ışık görünür) İşte, amansız düşmanım şeytan yaklaşıyor... Korkunç, kızıl gözlerini görüyorum onun...
Efendim? (…) Ooo…Nina. (…) Evet efendim. Yo, hayır efendim… Nina Mikhailova Zerekhnaya. (…) Benim yaşım mı? (…) (Düşünür) Kaç yaşında birini arıyordunuz? (…) Tabii. Yalnız şunu bilmenizi istiyordum. İstediğiniz yaşa girebilirim. On altı, otuz…Okulda yetmiş sekiz yaşında, romatizmalı bir kadını oynamıştım. Herkes oyunun çok inandırıcı olduğunu söylemişti. Bu arada yetmiş sekiz yaşında romatizmalı bir kadın da. (…) Yirmi iki efendim. (…) Fena halde nezleyim efendim. Beni daha yaşlı gösteriyor. Geçen yıl grip olmuştum. Doktor beni otuz dokuz yaşında sandı. Size söz veriyorum gerektiğinde yirmi ikilik gösterebilirim. (Alnını siler) (…) Evet, efendim otuz dokuz derece. (…) Olmaz efendim. Çok rica ederim. Bu sınava girebilmek için tam altı ay bekledim. Altı aylık bekleme listesine girebilmek için de üç ay beklemiştim, zaten. Beni bu listenin sonuna koyarlarsa, bir altı ay daha beklemem gerekecek. O zaman da yirmi üç yaşında olacağım, yirmi iki yaşına dönmem güçleşecek. Lütfen, okumama izin veriniz. Kendimi çok daha iyi hissediyorum. (Alnını yoklar) Sanırım ateşim otuz yediye düştü. (…) Buraya dört günlük yoldan geldim. Beni bir kerecik olsun dinlemeyecek misiniz? (…) Bana iş vermeseniz bile, size bir oyundan bir parça okumak beni bütün hayatımca mutlu eden bir anı olurdu. Cüretimi bağışlayın ama bana kalırsa siz koskoca Rusya’da yaşayan en büyük yazarlardan birisiniz. (…) Yazdığınız hemen her şeyi okudum…Makaleleri, hikayeleri (Güler) Bir tanesi çok hoşuma gitmişti. Hani (Daha fazla güler) Hani şey vardı. (Artık kendini tutamaz, çılgınca güler) Aman ya rabbim, her aklıma gelişinde kendimi tutamıyorum. (…) (Gülmeye devam ederek) “Bir Devlet Memurunun Ölümü”. Aman ya rabbim, günlerce gülmüştüm. (…) Çerdyakov? Aksırık…Hani amirinin tepesine hapşıran adam. (…) Hüzünlüydü tabii. Günlerce ağladım. Acıklı bir biçimde gülünçtü. (…) Baş üstüne efendim, sağ olun efendim. (Boğazını temizler, tam başlayacağı sırada) Affedersiniz efendim, lütfen Ta-ra-ra-bum, ta-ra-ram, kaldırıma otursam der misiniz? (…) Bilmem efendim kendiniz yazmışsınız. Oyunun sonunda Çebutkin söylüyor. Siz o tek cümleyi tekrarlarsanız bana çok yardımı dokunurdu. Tam altı ay bekledim efendim. Taa Odesa’dan yayan geldim. (…) Evet efendim (…) Maşa söze şöyle başlar: Şu müziğe kulak verin. Bakın, bizi terk ediyorlar. Bir tanesi büsbütün aramızdan ayrıldı. Hayatımıza yeniden başlamak için yalnız bırakıldık. Ama yaşamak gerek… Yaşamak gerek…İrina şöyle der: Bir gün gelecek, Herkes bütün bunların nedenini bilecek. (Beklediğimizden daha büyük bir duyarlık ve şefkatle söylemektedir bu sözleri) Böylesine acı çekmek neden? Bir gün gelecek, bütün sırlar birer birer çözülecek. Ama şimdi yaşamalıyız… Çalışmalıyız. Bizi çalışmak kurtarır ancak. Yarın yapayalnız okula gidip ders vereceğim. Bana ihtiyacı olanlara adayacağım yaşamımı. Şimdi sonbahar. Az sonra kış bastırıp her şeyi karla örtecek ve ben çalışacağım, çalışacağım, çalışacağım! “Devam edeyim mi?” (…) Olga der ki: Bando mızıka ne kadar canlı, ne kadar yiğitçe çalışıyor. Yaşamak isteği uyandırıyor kişide. Tanrım, zaman geçecek. Bizler büsbütün silinip gideceğiz. Bizi unutacaklar, yüzlerimiz unutulacak…Seslerimiz, kaç kişi olduğumuz. Ama çektiğimiz acılar bizden sonra gelenler için neşeye çevrilecek. Mutluluk ve barış gelecek şu yeryüzüne. O zaman şimdi yaşananları sevgiyle, hayırla anacaklar. Sevgili kız kardeşlerim biraz daha sabretsek, biraz daha zaman geçse, bileceğiz gibi geliyor bana neden yaşıyor, neden acı çekiyoruz…Keşke bilseydik…Keşke bilebilseydik…(Durur) Teşekkür ederim, efendim. Sizden istediğim sadece bu kadardı. Beni çok mutlu ettiniz… Tanrı da sizi mutlu etsin efendim. (Sahneden uzaklaşır. Sahne boştur.)
Ne yapabiliriz? Yaşamak gerek! (Bir sessizlik) Yaşayacağız Vanya Dayı. Çok uzun günlet, boğucu akşamlar geçireceğiz. Alınyazımızın bütün sınavlarına sabırla katlanacağız. Bugün de, yaşlılığımızda da, dinlenmek bilmeden, başkaları için çalışıp didineceğiz. Ecel saati gelip çatınca da uysalca öleceğiz ve orada, mezarın ötesinde, çok acı çektik, gözyaşı döktük, çok acı şeyler yaşadık diyeceğiz... Ve Tanrı acıyacak bize ve biz seninle, canım dayıcığım, parlak, güzel, sevimli bir hayata kavuşacağız ve buradaki mutsuzluklarımıza sevecenlikle, hoşgörüyle gülümseyeceğiz ve dinleneceğiz... İnanıyorum buna dayıcığım, bütün kalbimle, tutkuyla inanıyorum... (Voynitski'nin önünde diz çöker ve başını onun avuçlarına koyar. Yorgun bir sesle tekrar eder.) Dinleneceğiz! Dinleneceğiz! Melekleri dinleyeceğiz, elmaslar gibi yıldızlarla kaplı gökleri göreceğiz. Dünyanın tüm kötülüklerinin, tüm acılarımızın, dünyayı baştan başa kaplayacak olan merhametin önünde silinip gittiğini göreceğiz ve hayatımız bir okşayış gibi dingin, yumuşak, tatlı olacak. İnanıyorum, inanıyorum buna. (Dayısının gözyaşlarını mendiliyle kurular.) Zavallı, zavallı Vanya Dayı, ağlıyorsun... (Gözyaşları arasından) Hayatında mutluluğu tadamadın, ama bekle Vanya Dayı, bekle... Dinleneceğiz.... (Kucaklar onu.) Dinleneceğiz! Dinleneceğiz!
Adı Oronte. Geronte.Evet Geronte, tamam; işte başımın belası; buldum; işte sözünü ettiğim nekesin adı.Ne diyordum? Ha, bizimkiler de tuttular, bugün buradan başka yere gitmeye kalktılar. Bi'şey değil, aşığım parasızlık yüzünden, beni elinden kaçıracak, ne yapsın bu parayı, babasından çekmek için uşağının dalaveresine başvurmaktan başka çare bulamadı. Bakın, uşağın adını iyi biliyorum, adı Scapin. Yaman adam doğrusu, ne türlü övülse hakkıdır. Enayiyi avlamak için bakın ne dolap çeviriyor. Hah, hah, hay!...Düşündükçe güleceğim geliyor, hah, hah, hah, hay!... Gidiyor, pintiyi buluyor,hah, hah, hah!...Diyor ki, oğluyla berber rıhtımda dolaşırlarken , hah, hah, hay!..Bir Türk kadırgası görmüşlermiş de, kalyondan bunları içeriye çağırmışlarmış. Sözüm ona, gene bir Türk bunları ağırlamış, aman Tanrım! Tam yiyip içerlerken gemi açılıvermiş. Türk, Scapin'i tek başına bir kayığa bindirip kıyıya göndermiş. Sözde demiş ki babasına söyle, hemen beş yüz altın yollamazsa , oğlunu Cezair'e götüreceğim. Hah, hah, hay! Almış bizim hasisi, bizim mendeburu bir telaş. Bi yandan da, ne olsa oğlu ya, merhemeti bırakmazmış; ama beş yüz altının lakırdısı da evlat acısı gibi içine işlermiş. Hah, hah, hay! Bi yandan parayı gözden çıkaramamış, bi yandan da, içinin acısıyla oğlunu kurtarmak için, bin bir çeşit, gülünç çareler bulurmuş. Hah, hay! Bi aralık kadırganın arkasından denize kanun gönderecek olmuş. Hah, hah, hay! Parayı vermeye bi türlü yanaşmazmış da, git dermiş, uşağına, ben bu parayı denkleştirinceye kadar oğlumu bıraksınlar, yerine seni alıkoysunlar. Hah, hah, hay!...Bi aralık da beş yüz altın yerine, beş para bile etmeyecek üç beş kat eski giysisinden vazgeçmeye kalkmış. Hah, hah, hay!... Uşak, bütün bu tekliflerin akıl karı olmadığını kendisine anlatmış.O, yine, her sözün başında, acı, acı: '' Ama, ne halt etmeye gitti şu kadırgaya, ah kör olası kadırga, ah insafsız Türk! ''der dururmuş. Neyse, bi hayli düşündükten, bi hayli ahlayıp ofladıktan sonra.Ama, sanırım, boşuna anlatıyorum. Hiç gülmüyorsunuz. Efendim?
Kocaya varmadan kocadım ben. Dün dadım söylüyordu, işittim, koca bulabilirmişim hala. Allah etmesin! Silin onu aklınızdan siz! Kanımla, canımla gönül verdiğim, hala da sevdiğim adamla evleneyim diyorsanız, yok öyle bir ümit. Kapandı o defter, niye aldatayım ki kendimi, yine de yatıyorum, kalkıyorum, bağrımda hep o korkunç, o onulmaz acı, ümitten kesilmenin acısı. Alıp başımı gideyim istiyorum.
Gözlerime bir perde insin istiyorum. Başım dinç, gönlüm bomboş kalayım istiyorum. Biçare bir kadının bile rahat soluk almaya hakkı vardır şu dünyada, değil mi? Neden öyleyse ümit peşimi bırakmıyor hala, etrafıma dolanıyor, dalıyor dört bir yanımı; eceli gelmiş bir kurt gibi can havliyle salıyor üstüme?
Öyle şeyler vardır ki anlatamazsın, kelimeye gelmez çünkü! Hadi dile getirdin diyelim, manasına varamazlar o zaman da. Sizden bir dilim ekmek, bir bardak su, hatta bir öpücük istediğimde, meramımı anlarsınız, ama yalnız başıma kalmaya göreyim, yüreğimi donduran, yahut dağlayan ben de bilemiyorum hangisi o kapkara elin ne demeye geldiğini ne anlayabilirsiniz, ne de sökebilirsiniz onu oradan.
(Hayaller içinde) Hapishanede yaşarken hayat çok daha ilgi çekiciydi. Kocam çok iyi kağıt oynardı… Durmadan içer, sık sık ava giderdi. Yaşadığımız şehir, çevrenin yargı merkeziydi. İnsanlar her zaman ıskarta edilmiş olmanın verdiği acı içindeydiler. Bense özgürdüm, hiçbir yere gitmezdim, hiç kimse bana gelmezdi, tutsaklarla birlikte yaşar giderdim. Beni çok severlerdi… Yakından bakıldığı zaman, gerçekten tuhaf insanlardı. Şaşılacak kadar nazik, basit insanlardı…
Onlara bakarken, birinin katil, öbürünün hırsız yahut ona benzer biri olmasına inanamazdım… Arada bir sorardım: “ Öldürdün mü?” diye. “ Öldürdüm ya anacığım, öldürdüm ya Elena Nikolevna, ne yapsarsın?... “ Ve bana hep bu mahpus başka birinin suçunu yüklenmiş gibi gelirdi… Onlara her çeşit dergiler satın alırdım, hücreye kadınların aralarında oynadıkları bir oyunun kartlarını vermiştim… Arada sırada tütün, şarap filan da verirdim ama çok değil. Açık havaya çıktıkları zaman çocuklar gibi top, kaydırak oynarlardı. Emin olun, tam çocuklar gibi! Arada sırada onlara eğlenceli kitaplar okurdum, beni dinlerler, gülerlerdi… Sonra kuşlar kafesler satın aldım. Her hücrede bir kuş vardı. Kuşları da beni sevdikleri gibi severlerdi! Sonra biliyor musun canlı rekler giydiğim zaman çok hoşlarına giderdi. Kırmızı ya da sarı bir bluz giydiğim zaman” ben de sırf onların hoşuna gitsin diye en göze çarpacak şekilde giyinirdim.. ( İçini çeker ) Üç yıl farkında bile olmadan geçip gitti. Kocam öldüğü zaman onun ölümüne ağladığımdan çok, hapishaneden ayrıldığım için ağladım. Onlardan ayrılmak düşüncesi yüreğime büyük bir ağırlık vermişti… Mahkumlar da benim kadar üzgündüler. ( Çevresine bakınarak ) Bu arada, bu şehirde hayatım kötü geçiyor… Bu evde kötü olan bir şey var. Ne olursa olsun ben de hüzünlü bir insan haline geldim. ( Bir an ) işte şimdi seninle ikimiz, oturmuş konuşuyoruz… Ve şu anda, orada belki de bir insan şuan ölmek üzere. Tanrım ne kadar korkunç.
Yine gerçekle hayallerini birbirine karıştırıyorsun. Ortada kılıç yok, kan yok, çarpışma yok. Ortada iki insan var. Bir arada yaşamayı beceremeyen iki insan. Bırak şimdi yanımda bir herif görürsen ne yaparsını? Bırak bir kadın görürsem ne yaparımı? O sırada halen hayatımı düzene sokamamışsam, halen ne yapacağımı bilmiyorsam, halen yalnızlığıma bir çare bulamamışsam, halen geceleri ağlıyorsam, senin yanında birini görünce içim burkulur, üzülürüm, ne yapacağımı bilemem. “Hata mı ettim acaba?” diye düşünürüm, kıskanırım. Eğer o sırada mutluysam, aşıksam, dünya gözüme güzel görünüyorsa yanındaki kadın hiç etkilemez beni. Senin adına sevinirim. “Umarım iyi bir insandır”, “Umarım mutludur” derim. Hepsi bu. Sen de böyle yaparsın. İyiysen yanımdaki herifin pipisinin eniyle boyuyla uğraşmazsın. Sen de benim mutlu olmamı dilersin. Hepsi bu. 
İsmene'm canım kardeşim benim babamız Oidipus'un mirası hiçbir acı, kahır, utanç kaldı mı Zeus'un yaşarken bize tattırmadığı? Şimdi de Kral bütün kente buyruk salmış diyorlar, biliyor musun ne? İşittin mi? En sevgilimizin başına gelecekten belki haberin bile yok senin.
Sezmiştim böyle olduğunu, ondan çağırdım seni buraya , sarayın dışına yalnız sen işitesin diye.                   
Kreon yalnız birini gömüyor ağabeylerimizin öbürünü gömütsüz bırakıyor aşağılamak için. Eteokles'in cenazesini doğru dürüst dua ile kaldırttı, saygınlık içinde varsın diye ölüler ülkesine. Ama onunla kucak kucağa can veren Poluneikes'i kimse gömmeyecek demiş, kimse yasını tutmayacak! Kardeşimizi böyle gömütsüz, gözyaşsız leş kargalarına, akbabalara peşkeş çekmiş tatlı bir şölen niyetine. Anlıyorsun ya. Sayın Kreon'un buyruğu seni de beni de yakından ilgilendiriyor... Özellikle beni. Duymayanlar iyice öğrensin diye kendi de geliyormuş buraya. Şakası yok, uygulanacak emir. Yasağa karşı çıkan olursa , halkça taşlanarak can verecek surlarda. Durum böyle, günü saati geldi özündeki mayayı görelim yaratılıştan soylu musun yoksa soylu ataların yozlaşmış bir çocuğu mu?
Israr etmiyorum, yardımın eksik olsun, işine bak sen. İlerde gönlünden kopsa bile yardımını kabul etmem artık. Ben gömmeye gidiyorum ağabeyimi. bu uğurda ölsem ne gam? Yan yana yatarız kardeşimle iki sevgili gibi, suçsa kutsal bir suç benim ki. Şu kısacık yaşamda dirilere yaranmaya değer mi? Öte yandan sonrasızlık bekler beni Ölmüşlerime adıyorum sevgimi, sen ama yüz çevirip kutsal yasalardan gönlünce sürdür günlerini.
Varım yoğum burada yazılı; küçük şeyler dışında,
Altın, gümüş, mücevher olarak nem varsa
Tam değeriyle gösterilmiştir hepsi.
Seleucus nerede?
( Seleucus girer )
İşte hazineme bakan; sorun kendisine efendimiz,
Başı üzerine yemin ederek söylesin
Kendime hiçbir şey ayırmadığımı.
(Seleucus bunun doğru olmadığını söyler )
Bak Caesar, bak da gör, zafer nasıl
Ardından sürüklüyor herkesi! Benim adamlarım
Senin şimdi. Durum değişirse seninkiler benim olur.
Bu Seleucus' un nankörlüğü kudurtuyor beni.
Ah seni köle, parayla sevişenlere güvenmek!
Gibi bir şeymiş demek sana güvenmek!
Ne kaçıyorsun geri? Kaçarsın ya! ama bil ki,
Kanat bile taksalar,yakalar oyarım o gözleri ben.
Seni köle, seni yüreksiz kalleş, satılık köpek,
Alçakların alçağı seni! 
Ah Caesar, ne acı yüzkarası bu ?
Sen yücelerden inip beni görmeye gelmişsin,
Sultanlığınla ben zavallıya zarar vermişsin,
Kendi adamımsa, bunca ağır utançlarıma
Bir utanç daha ekliyor hainliğiyle.
Dile iyi yürekli Caesar, diyelim ki
Bazı kadın süsleri ayırmışım kendime,
Değersiz oyuncaklar. Ona buna hediye olarak
Verebileceğimiz şeyler, ya da diyelim
Livia'nın, Octavia'nın desteklerini kazanmak için
Kendilerine sunmayı kurduğum
Daha değerli birkaç hediye saklamışım bir yana.
Bunu suç diye ele vermeye kalkmalı mıydı
Ekmeğimi yemiş bir adam?
(Seleucus'a)
Git buradan, rica ederim; tutuşacak yoksa,
Karabahtımın külleri içindeki öfkem.
Bir insan olsan, acımazlık edemezdin bana.
Dünya bilsin ki, biz en büyükler 
Başkalarının yaptıklarıyla kötüleniriz.
Düştüğümüz zaman da bizim sırtımıza yüklenir
Başkalarının sorumlulukları.
Acınacak insanların bu yüzden.
soyunun ugradigi bütün felaketlere
yas tutacak kadar uzun olsun ömrün
insan kalbinin bütün afetlerini yasayasin
sonsuza dek uyku haram olsun nankör gözlerine
dostlarinin ihaneti  sevdiklerinin nefreti 
arkadaslarinin kallesligi
hayatinin zenginligi olsun
arafta kalsin ruhun ve bedenin
ölümün kuytusunda kalmis gölgeni
yeryüzünün ve gökyüzünün
bütün kötülükleri kusatsin
o kadar uzun yasa
o kadar uzun yasa ki
görmedigin zulüm  çekmedigin kahir
duymadigin aci  ugramadigin bela kalmasin
o kadar uzun yasa
o kadar uzun yasa kiyüregin duyabilecegi bütün acilari
gözün görebilecegi bütün zulümleri
aklin hayal edebilecegi bütün iskenceleri
duyasin  göresin  bilesin!
o kadar uzun yasa
o kadar uzun yasa ki
bütün sevdiklerinin ölümlerini görsün gözlerin
bütün yakinlarinin yikimlarina yansin yüregin
o kadar uzun yasa
o kadar uzun yasa ki 
ölüm senin için en büyük mutluluk olsun
o kadar uzun yasa ki
o kadar!
Ey Zeus. Ey Zeus’un adaleti olan Güneşin ışığı! Şimdi dostlar, düşmanlarıma karşı kazanacağım zafer muhteşem bir zafer olacak. Bu zaferin yolundayız. Artık düşmanlarımın cezalarını çekeceklerini umut ediyorum. Bütün planlarımı sırasıyla söyleyeceğim. Pek eğlenceli olmayan bu planı dinleyin:
Hizmetçilerden birini, yanıma gelmesi için Iason’a göndereceğim. Gelince ona tatlı sözler söyleyeceğim: Arzularının benim de arzularım olduğunu ve bize ihanet ederek Kral’ın kızı ile evlenmesini beğendiğimi; bunların çok kârlı ve mutlu kararlar olduğunu söyleyeceğim. Kendisinden çocuklarımın burada kalmasını isteyeceğim. Bunu onları düşman bir memlekette, oğullarımı düşman hakaretine bırakmak için değil, fakat Kral’ın kızını öldürmek için istiyorum. Çünkü onları, bir ellerinde hediyeler olduğu halde, sürgünden kurtulmaları için geline göndereceğim; ince bir tül ve iyi işlenmiş bir altın taç. Elbiseyi alır ve vücuduna giyerse sefilce geberecektir ve genç kadınla beraber ona dokunan herkes de; bu hediyelere süreceğim zehirler işte böylesine zehirlerdir. Fakat burada planımı değiştiriyor ve bundan sonra yapmam gereken şey için ağlıyorum. Çünkü çocuklarımı öldüreceğim; hiç kimse onları kurtaramayacak: Ve Iason’un bütün evini yıktıktan sonra, çok sevgili çocuklarımın katili olan ben bu nefrete lâyık cinayet peşimde olduğu halde şehirden çıkacağım. Düşmanlarımın maskarası olmak! Hayır dostlar, buna dayanamam!
Onları öldürmekten vazgeçsem… Hayatları neye yarayacak? Benim ne vatanım, ne evim, ne de felâkete karşı sığınacak yerim var. Tanrıların yardımı ile, bize yaptığını ödeyecek olan bir Yunanlının sözlerine kanarak baba evini terk ettim ve o gün günah işledim. O, benden doğan çocukları bir daha canlı göremeyecek ve genç karısı da ona başka bir çocuk vermeyecektir. Çünkü o sefil kadın zehirlerimle sefilce ölecek. Kimse beni zayıf ve aciz sanmasın. Tersine… dostlarıma iyilikte ne kadar ileriye varırsam, düşmanlarıma kötülükte de o kadar ileriye giderim… En şerefli hayat bu suretle yaratılmış ruhlara aittir.
Bunu yapacağım, kocamı hiçbir şey bundan daha kuvvetle kalbinden ısıramaz!... (…) İş başına! Bundan böyle her türlü konuşma boşunadır… Git ve Iason’u getir…
sonunda beni salıverdikleri vakit.. nereye gittim dersin? Eve anama babama gidemezdim,öylesine askerlerden yanaydılar ki,uzun süre,annemi yalnızca bir tek defa görmüştüm....Ne garip değil mi,bütün bunları günah çıkarırcasına sana anlatıyorum,oysa ne Gerardo'ya, ne kız kaedeşime, ne de, kesinlikle,anneme anlatmadığım çok şey var. Kafamdan geçenleri bilseydi,yüreğine inerdi. Oysa sana, neler hissettiğimi,beni saldıkları vakit neler hissetmiş olduğumu,pek güzel anlatabiliyorum. O gece... her neyse, ne durumda olduğumu sana söylememe gerek yok,salıverilmeden önce sen beni bir güzel muayene etmiştin,değil mi? Burada sıcacık bir yuvada gibiyiz değil mi,böylece,ikimiz_ Tıpkı,güneşin altında,bir bankta oturmuş iki yaşlı emekli gibi.
(Roberto bir şey söylemek ya da kendini iplerden kurtarmak istercesine bir hareket yapar)
Aç mısın? İşler o kadar da kötü değil. geardo gelene kadar sabret biraz.
( Erkek sesini taklit ederek.) "Aç mısın? Yemek mi istiyorsun? Şimdi sana yiyecek veririm yavru,hemde seni öylesine doldururum ki açlığını bile unutturursun."
(Kendi sesiyle.) Hiçbirinizi Gerardo'dan haberi yoktu,değil mi? Onun adını hiç ağzıma almadım. Senin meslektaşların tabii bana sorarlardı. "Sende bu varken,ah yavru,seni becerecek kimse yoktu deme bana, ha? Haydi söyle bakalım bayan,seni kim beceriyordu,söyle." Ama ben onlara Gerardo'nun adını asla vermedim. Şu işe bak,çarklar nasılda garip dönüyor. Oysa Gerardo'nun adı ağzımdan kaçsaydı, o komisyona seçilmezdi de,huhçunun birinin soruçturacağı adlardan olurdu. Üstelik bende o komisyona çıkıp Gerardo ile nasıl tanıştığımı anlatırdım-aslında ben onunla askeri darbeden hemen sonra,kaçmak isteyenlerin yabancı elçiliklere sığınmasına yardım ederken tanışmıştım;ölmesinler diye insanları yurt dışına kaçırırken. .ılgındım,korkusuzdum,herşeye hazırdım, o sırada içimde en ufak bir korku izi bile olmadığına hala şaşırıyordum.
Nerede kalmıştım?... A, evet salıverildiğim gece, ben de Gerardo'nun evine gittim,kapıyı vurdum,uzun,sakin vuruşlar,bir daha,bir daha,tıpkı senin dün yaptığın gibi,sonunda Gerardo kapıyı açtığı vakit,şaşkındı,saçları karmaşıktı;
Benim adım Nilüfer. Nasıl tanıdınız beni o kadar mektup arasında? Nasıl Fer'li kadınlar? Ne tesadüf, şimdi de hayatınıza bir Nilüfer giriyor... Onları nasıl unutamadınızsa, beni de unutamayacaksınız.Pek yakında olağanüstü bir şey olacak... Sade siz değil, bütün Türkiye beni unutamayacak... İsterseniz başından anlatayım? Bir arkadaş davetinde tanıştık. Adı Sekban'mış. Nonşolant bir hali vardı. Pipo içiyor ve alçak sesle konuşuyordu. Derhal yıldırımla vurulmak derler ya, öyle vuruldum. Düşünün bir kere, erkeklerin çoğu çayı şekerli, ya da az şekerli içer, bu kırklama içiyordu. İdealimdeki erkek... Sonrası, deliler gibi seviştik. Ama gel gör ki, ailelerimiz bizi birbirimize vermiyor. Bir çeşit Romeo Jüliyet durumu. Romeo Jüliyet canım. Biz kaçmaya karar verdik. Sekban Mobil Oil'de çalışıyor, tahsili yok ama, İngilizcesi iyi, ayda 2500 lira alıyor. Dün tam hazırlanıyorum, kapı. Bir buket menekşe, en sevdiğim çiçek menekşedir. Üzerinde kartı vardı. "Affet beni Nilüfer, şirket beni Güney Afrika'ya gönderiyor, bu işi burada keselim, daha iyi." Sonsuz sevgiler, imza... Taksiye atlıyorum hemen, ver elini Ayazpaşa. Benim için ağladığını söyleyen o ahlaksız serseri, sanlar giymiş bir kızla el ele, bir de bakıyorum Müjgân... En iyi arkadaşım Müjgan. Bir yanda Müjgân, bir yanda-.. Evet, yalan ki ne yalan. Sekban'la Müjgân, ne deseler bana beğenirsiniz? Utanıp kızaracak yerde. Bizim dalga uzunluklanmız, birbirine uymuyordu. Zaten her aşkın belirli bir süresi olur, o da geçti. Oysa Müjgân'la adlarımız kafiyeli, ruhlarımız da eldiven gibi birbirine uyuyor. Evet, Sekban'la Müjgân... Ben çok içli, mağrur, onurlu bir kızım... Açtım ağzımı, yumdum gözümü, dola-dım saçlarını elime, küfürün bini bir para, Müjgân elimi ısırdı, ben Müjgân'ın suratına tukurdum. O bana firijit karı tutsaydın da kaptırmasaydın herifi dedi. Ben ona, senin numaralarını elbette bilmem, sokak orospusu, dedim... Değil mi efendim? Benim de bir gururum, onurum, görgüm, aile terbiyem var... Sizi kendime vasi tayin ettim. İntihar edeceğim... İntihar edeceğim. Kararımı hiçbir şey değiştiremez. Artık hayattan nefret ediyorum. Dostluktan, aşktan, insanlardan nefret ediyorum. Nesine yani? Yaşayıp ne olacak sanki? Kararımı verdim (Vicdani'nin omzuna yaslanıp yüksek sesle ağlamaya başlar.) (Birden ağlaması kesilir. Sinirlenmiştir.) A sus yahu, boşuna kafa ütüleme. Ben bir şeye karar verdim mi, kim gelse caydıramaz... (Kendini toparlar.) Ben sizi sadece sütununuzdan tanıdığım için, çok da tonton bir insan olduğunuz için seçtim. Sizi kendime vasi tayin ediyorum. Mirasımı siz taksim edeceksiniz. Kalp şeklinde bir menekşe çelengi istiyorum. Ortasında onun baş harfi bulunsun. Evet, gazetelere onun için intihar ettiğim yazılsın. Evet... Resmimiz gazetede yan yana çıksın. Buyurun... Resmi de getirdim. Müjgân'a dair tek satır olmasın. Sekban beni istemiş olsun, ben varmamış olayım. Sekban'a inat. Onu vicdan azabı içinde bırakmak için! Bir de bu mevzuda yerli film çevrilsin. Adı Menekşeli Vadi konsun. Levent'in arkasında buluştuğumuz vadiye biz bu adı koymuştuk. Vasiyetim bu kadar.
(Telefon çalar) Ah, kocam olacak…hep bu saatlerde arar beni, özür dilerim bir dakika… (Telefona gider.) Alo? Evet… Ne? Neee hastir bok… (Telefonu kapar. Utanmıştır. Komşuya tebessüm eder.) Ah çok afedersiniz… ben aslında hiç kötü söz kullanmam ama bazen kaşınıyorlar… (İşine devam eder.) Yok… yok… kocam değildi, daha neler… kim olduğunu bilmiyorum… Domuzun teki… günde iki üç… bin kere… telefon eder… Öylesine iğrenç sözler söyler ki, hani o sözlerden, sözlükte bile bulamazsınız… Nereden biliyorum olur mu? Baktım sözlüğe, bulamadım… Hasta mı? Baksanıza bende, evde bir hasta var, İtalya’daki bu tür, bu hastaların sorumluluğunu taşıyamam ya… (Telefon yeniden çalar.) Bak gene o… Ağzını bile açamayacak bu kez… Dinle domuz… Seni uyarıyorum, telefon polis tarafından dinleniyor. (Ses tonu yumuşar.) Ciao (komşuya) Kocam… Seninle ilgisi yok canım, sandım ki… bir adam durmadan telefon edip… seni soruyor… korkunç kötü sözler söylüyor… Sana kızgın… çok… diyor ki… ona borcun varmış… (Ses tonu değişir.) Ben de korkutmak için polisten söz ettim… Evet… evdeyim… Aldo, sana yemin ederim ki evdeyim… Özür dilerim ama sen hangi numarayı çevirdin… E telefonu ben açtığıma göre nerede olabilirim, kapıyı üstüme kilitliyorsun ya. (Komşuya) Signora, görüyor musunuz şu kocamı… Alo… Hayır kimseyle konuşmuyorum… Evet, Signadedim, ama… ben arada kendi kendimi “signora” diye çağırırım. Hayır evde kimse yok… Evet kardeşin var ama burada değil, içeride. Evet bebek gibi uyuyor, evet mamasını verdim, evet çişini de yaptırdım, evet kardeşinin de çişini yaptırdım… (Kontrollü) Kim sinirli… Diyorum ki için rahat olsun evde herkes çişini yaptı… Ciao, evet… hayır… hayır çok neşeliyim… (Bağırır, çok sinirlidir.) Çok çok neşeliyim… Aldo çok neşeliyim… (Bağırır.) Burada bir yandan ütü yapıyordum bir yandan gülüyordum… Evet Aldo, çok neşeliyiiiim… (Telefonu kapatır ve telefona karşı çığlık atar. Komşuya bakar, bir an, ciddidir ve sonra sessiz tebessüm eder. Yeniden sinirlerine hakim olur.) Gördünüz mü? Yalan söylemek zorunda kaldım… Yok… hayır o domuzun telefo
ettiğini söyleyemem, sonra bana kızar… Evet biliyorum suç bende değil ama, diyor ki benim rahatsız olduğumu anlamak için devamlı arıyorlar, böylece tatmin oluyorlar. Sonunda telefonu da kestirir diye korkuyorum. Zaten eve kilitliyor, hapisim… Sabah çıkarken beni kapatıyor… alışveriş mi? (Ütüye başlar.) Kendi yapıyor… Eh… Bir şey oldu mu diye hep arar… Oysa ne olacak ki bizim evde, sıradan sessiz bir aileyiz işte… (O anda röntgenciyi görür. Göğsünü örter. Bağırırken.) Yakaladım işte seni… (Komşuya) Pardon bir dakika… Boş yere saklanma dürbününün camı güneşten parlıyor… Ayy… (Elindeki ütüyü göğsüne yapıştırır.) Göğsümü yaktım… Yukarda… Siz göremezsiniz sizin pencerenizin daha üstünde… Bir röntgenci eksikti bugün… Görüyorsunuz değil mi, zavallı bir kadın kendi evinde biraz rahat bir giysiyle ütü bile ütüleyemiyor, bunların yüzünden paltoyla ütü yapacağız artık…
(sanki kendi isteği dışında, kuşun kesildiği tahtaya doğru yaklaşır) : Hayır, gitmiyorum daha. Gidemem… Bakacağım. Dinle! Bir araba sesi. (Gözünü tahta ile satırdan ayırmaksızın dışarıyı dinler.) Demek, kan görünce dayanamıyorum sence. O kadar güçsüz sanıyorsun beni. Ah, senin kanını, beynini bir satır tahtasının üstünde görmeyi ne isterdim! Ne isterdim bütün o cinselliğin bir kan denizinde yüzsün. Tutup kafatasından içerdim, sonra ayaklarımı göğsünün içinde yıkar yüreğini olduğu gibi kızartıp yerdim. Demek güçsüzmüşüm ben. Demek seni sevdiğimi sanıyorsun, sanki benim rahmim senin tohumların için yanıp tutuşuyor, kalkıp senin dölünü bağrıma basıp, onu kendi kanımla besleyeceğim demek. Aklınca sana çocuk doğuracağım ve senin adını taşıyacağım. Bu arada, sorayım bari, adın ne senin? Soyadını duymadım hiç. Olduğunu da hiç sanmam. Olsaydı, “Bayan Hovel” ya da “Bayan Dunghill” filan olurdum şimdi. Seni gidi köpek, boynuna taktığın o tasma, ceketinin üstündeki arma benim, uşak bozuntusu! Seni kendi aşçımla paylaşıp, kendi hizmetçimin rakibesi oldum bir de! Of! Of!.. Aklınca korkağın biriyim, hemen kaçıp gideceğim. Yo kalıyorum işte, çıngar çıksın bakalım. Babam nasılsa dönecek… Bakacak, masanın çekmecesi kırılmış… parası gitmiş. Çalacak zili, iki kez uşağını çağıracak, sonra polise başvuracak… Ben de her şeyi anlatacağım. Her şeyi. Ah, ne güzel olurdu bütün bunlara bir son vermek, gerçek bir son! Babamın kalbi tutar ve ölür, bu da hepimizin sonu olur. Yalnız, sessizlik ve dinginlik… sonsuz dinleniş. Soyumuzun arması tabutla birlikte göçüp gider. Kont’un soyu da… Uşağın soyu ise, yetimevine düşer, köprü altlarında başına defne dalları konur ve sonunda hapishaneyi boylar.
Dokuzuncu Lanet soyunun uğradığı bütün felaketlere yas tutacak kadar uzun olsun ömrün insan kalbinin bütün afetlerini yasayasin sonsuza dek uyku haram olsun nankör gözlerine dostlarının ihaneti, sevdiklerinin nefreti, arkadaşlarının kalleşliği hayatinin zenginliği olsun arafta kalsin ruhun ve bedenin ölümün kuytusunda kalmis gölgeni yeryüzünün ve gökyüzünün bütün kötülükleri kusatsin o kadar uzun yasa o kadar uzun yasa ki görmediğin zulüm, çekmediğin kahir duymadığın aci, uğramadığın bela kalmasın o kadar uzun yasa o kadar uzun yasa ki yüregin duyabileceği bütün acilari gözün görebileceği bütün zulümleri aklin hayal edebileceği bütün iskenceleri duyasın, göresin, bilesin! o kadar uzun yasa o kadar uzun yasa ki bütün sevdiklerinin ölümlerini görsün gözlerin bütün yakınlarının yıkımlarına yansın yüreğin o kadar uzun yasa o kadar uzun yasa ki ölüm senin için en büyük mutluluk olsun o kadar uzun yasa ki o kadar!
Tek yıldızsın sen mavi göğümde Bir göz kırpsana, bana Bir göz kırpsana, bana Benim adım Willie, oğlan doğmamı bekliyorlarmış. Ama ben doğmuşum. Bir kızları varmış zaten Alva. Benim ablamdı o. Okumayı bıraktım ben. İki yıl oluyor. 5/a MS Preston’ın sınıfı. Evet, ellerimin hep kirli olduğunu sanırlardı. Anlattım ona onlar kir değil kül, kül. Raylardan yürürken kapaklanmaktan oluyor. Kız kısmına asıl lazım olan cemiyet bilgisidir. Onu da Alva ablamdan öğrendim ben. Bütün şimendiferciler bayılırdı Alva’ya. Kondüktörler, makinistler, bagaj memurları bile. Alva… Şimdi kemik bostanında. Kemik bostanı… mezarlık.. Yani kabristan. Of laf anlamaz mısın sen? Şu büyük sarı evde ne günler gördük biz. Durmadan boyuna çalgılar çalardı. Piyano, gramofon, havayen gitarı. Ama şimdi ev öyle sesiz ki. Bak hiç ses duyulmuyor değil mi? bir ben varım birde kocaman levha astılar. ‘BU EVE GİRMEK YASAKTIR DİKKAT ÇÖKME TEHLİKESİ VAR.’ Annem.. bir makasçıya kaçtı. Sonra bir Alva ablam kaldı birde ben. Sonra Alvanın ciğerleri hastalandı. Son Greta Garbo’yu Kameiyalı kadında gördün mü? Parlak Delta Sinemasında oynamıştı geçen bahar. Onda da Alva’yı öldüren hastalıktan vardı işte. Akciğer hastalığı. Ama onunkisi başkaydı güzeldi onunkisi kemanlar çalıyordu. Bir yığın beyaz çiçekler vardı. Bütün aşkları geri geldiler çok güzel bir aşk oyunu oynadılar ama Alvanınkinde hepsi kaçtı batan gemiyi terk eden fareler gibi. Yok, hiç de filmlerdeki gibi olmadı. Neyse ben gideyim artık. Bakarsın yeni bir rekor filan kırarım. Tek yıldızsın sen mavi göğümde Bir göz kırpsana, bana Bir göz kırpsana, bana.
Vücudum hala yirmi yaşında. bacaklarım, karnım, memelerim, kollarım, boynum…(bileklerine bakar.) bileklerim beyaz güvercin yavruları gibi hala… onları tutabilir, esmer, iri ellerinle onları okşayabilir, kırabilirdin, Ferhad… Ferhad… yarabbi, nasıl seviyorum…yalnız bileklerimden tutması, yalnız başını memelerimin üstüne bastırması için değil… isteyen, konuşan, deliren yalnız etim değil… yüreğim, kafam, hasretim… sesini duymak… seyretmek yüzünü… yarabbi nasıl seviyorum. hele şimdi, hele şimdi… hiçbir ümit yokken artık… belki de hiçbir ümit olmadığı için… nasıl çaresizim… yüreğim cılk yara gibi… nasıl dayanabilirim bu kadar acıya… nasıl kıskanıyorum… gebereceğim. beni azgın bir köpek gibi öldürün… öldürün beni, yoksa ben onları öldüreceğim… şirin’im, bir tanem, kardeşim, öldüreceğim seni… Ferhad sevgilim, Ferhad, her şeyim, kanını dökeceğim senin. insanlar acıyın bana… yarabbi, aklımdan neler geçiyor… ben neler düşünüyorum? düşünmemek, düşünmemeyi bile düşünmemek… karşı duvardaki ışık ne? güneş vurmuş olacak? hiçbir şey düşünmemek, duvara vuran güneşi bile. Ferhad… Şirin… Şirin’im, kardeşim, bir tanem ölecekti. ben kurtardım onu. ben kurtardım, ben kurtardım, ben kurtardım, ben, ben… pişman mıyım? hayır. yine o kadar güzel olsam, yine benden aynı şeyi yapmamı isteseler, şirin’in kurtulması için ben yine… pişman mıyım? karşı duvardaki ışık yayılıyor. duvarın üstünde çilek şurubu gibi… sana şerbet getireyim, sen ahududu şerbetini seversin… pişman mıyım? pişman mıyım?
Hastalığın geçeli günler oldu. Bu da kaçırır müşterileri boyuna! Bi İnci'ye kaldım. Biz eskiden böyle mi yapardık? Şu dükkânı açana dek, gelmeyen kalmadı başımıza. Çiçeğim burnumdaydı, bu mesleğe atıldığımda. Nerde iş, orda ben. Bi gün iki kişiler diye gitmiştim. Bir de baktım ki, on, on beş kişi olmuşlar. Gene de olmaz demedim. Yedik, içtik. Oynattılar. Sarhoştu hepsi. Biri tutturdu, «Ben bu karının burnunu keseceğim,» diye. Amanın, yapman etmen demeye kalmadı, çıkarttı herif bi bıçak. Vardı üstüme. Şişede durduğu gibi durmuyor ki meret. Ayaklarınızın altını öpeyim diye ağladım sızladım da zor kurtardım, burnumu. Ama başka bir yerde, bacak gitti. Aha, bu bacak! Biz ne güçlüklerle çalıştık da edindik bu dükkânı bilir misiniz? Şimdi sizin için zor olan ne? Odanız hazır. Doktorunuz, polisiniz, bekçiniz hazır. Bir de naz niyaz. Yeter vallaha!
Bayanlar, bir de baylar! Dinleyin hele! Küçük, delikanlı, kapa çeneni... sen de, küçük hanım, otur yerine, yoksa öyle bir pataklarım ki seni, yerinden bile kıpırdayamazsın bir daha! Susun, sessizlik babasının evindeymiş gibi dolaşsın dursun. Susun, susun da son söylenen sözlerin tatlı kalıntıları süzüle süzüle suyun dibine otursun. (Bir davul sesi.) Ben, bir de benim bu kumpanyam ta eskiden, soylu kişilerin tiyatrosundan kalmayız; kontların, markizlerin tiyatrosundan; altınlar, aynalar tiyatrosu; hani şu soylu bayların uyumaya geldiği, soylu bayanların da... onların da uyumaya geldiği... Beni, bir de benim bu kumpanyamı kapatıp üstümüze kilidi basmışlardı. Neler çektik, bilemezsiniz. Ama bir gün ben anahtar deliğine gözümü uydurdum, ışıkta taze menekşe gibi titreyen bir yıldız gördüm. Zorladım, dayandım, sonuna kadar açtım gözümü... çünkü rüzgar delikten içeri parmağını sokmuş, gözümü kapatayım diye dürtüp duruyordu... o yıldızın altından, cici kayıkların yol sürdüğü geniş bir ırmak bana bakıp gülümsedi. Söyledim arkadaşlarıma, tarlalardan, çayırlardan koşa koşa kaçtık, basit insanları, soylu olmayan kişileri aradık; onlara belki gösterebiliriz diye şeyleri, küçük şeyleri, küçük, minik işlerini dünyanın; dağlardaki yeşil ayların altında, kıyılardaki gül rengi ayların altında. Eh, şimdi de ay yükseldiğine, ateşböcekleri ufacık mağaralarına çekildiklerine göre, "Don Cristobita ile Dona Rosita'nın Acıklı Güldürüsü" adlı oyunumuza başlayabiliriz. Kaba Cristobita'nın tersliklerine, yaratacağı üzüntülere, Dona Rosita'nın çekeceği acılara hazırlayın kendinizi; yalnızca bir kadın değil Dona Rosita, donmuş suların üzerinde uçan bir yağmurkuşu, dokunsan kırılıverecek, küçücük bir ispinoz; onun çekeceği acılara ağlamaya hazırlanın. Hadi, başlayalım öyleyse! (Çıkmasıyla girmesi bir olur.) Gel, şimdi... ÇAL!... RÜZGAR GİBİ ES!... şu merak dolu yüzleri yala geç; al götür iç çekişlerini dağların ardına; sevgilisiz küçük kızların gözlerinde birken yaşları kurut! (Müzik) Dört küçük yaprağı vardı ağacımın da rüzgar... aldı götürdü
Sus! Tek kelime bile konuşmayacaksın artık, tek kelime bile. Onuru yalnız sen ve sen gibiler düşünür sanıyorsun. Benim ailemden olanların da gizlenecek şeyleri olmadığını unutuyorsun. Hadi gel, yaklaş bana. Kokla üstümü başımı yaklaş. Orada bir koku bul da senin kokun olmasın. Çırılçıplak soy beni, meydana bırak, tükür üstüme. Karın olduğuma göre yap yapabildiğini. Ama üzerime yabancı bir erkek adı yapıştırmaktan sakın. Buğdayları yatıran o yelin nereden estiğini bilmem ama, buğdayın nimet olduğunu sende bilirsin. Seni arıyorum seni. Seni arıyorum seni. Sığınacak gölgelik bulamadan hep seni arıyorum. İstediğim senin kanın, senin yardımın, itme beni. Gör bak ne kadar yalnızım. Gökte kendini arayan bir ay kadar yalnız. Bir bak bana...
Elveda! Tanrı bilir ne zaman görüşürüz bir daha. Hayat sıcaklığını hemen hemen donduranHafif, soğuk bir korku ürpertiyor damarlarımı,Beni yatıştırsınlar, geri çağırayım da onları:Dadı! Ama onun ne işi var burada?Tek başıma oynamalıyım bu acıklı sahneyi.Gel şişe! Ya bu karışımın olmazsa hiçbir etkisi?O zaman evlenecek miyim yarın sabah?Hayır, hayır! Bu önler onu. Sen dur şurada. (Hançeri koyar.)Ya bu zehirse! Olur, a, rahip beni daha önce. Evlendirdi diye Romeo’ylaBu evlenme işinde rezil olmaktan korkuyorsa! Kurnazca hazırladıysa bunu, beni öldürmek için! Korkarım öyle; ama yine de olamaz herhalde. Çünkü yıllar yılı herkesçe kutsallığı bilinen bir kişidir o. Atmalıyım kafamdan böyle kötü bir düşünceyi. Ya beni mezara koyduklarında, olur a,
Uyanırsam, Romeo beni kurtarmaya gelmeden? Ne korkunç bir olasılık! İçine temiz hava girmeyen Ölüler mahzeninde tıkanıp kalmaz mıyım;  Boğulup ölmez miyim Romeo gelmeden? Sağ kalsam bile, ölümün ve gecenin korkunç hayalleri görünmez mi? Ya bütün atalarımın yüzyıllar boyunca Yığın yığın kemiklerini saklayan o mahzenin dehşeti? Ya mezarına yeni konmuş, kefeninde çürüyen Tybalt’ın kanlı cesedi? Derler ki, Gecenin belli saatlerinde ruhlar gezinirmiş orada -  Olamaz mı, bütün bunlar olamaz mı? Vaktinden önce uyanırsam, iğrenç kokuları ne yapmalı? Ya duyarsam topraktan sökülen adamotlarının çığlıklarını? - Çıldırırmış bu çığlıkları duyan ölümlüler - Bütün bu korkularla çevrilince çepeçevre Aklımı oynatmaz mıyım ben uyandığımda? Atalarımın kemikleriyle deliler gibi oynayıp Kanlar içinde ki Tybalt’ı kefeninden çıkarmaz mıyım? Ya bu cinnet durumunda, Akrabamdan birinin kemiğini sopa gibi kullanıp Dağıtmaz mıyım umutsuz beynimi? Ah işte! Kuzenimin hayali görünüyor, Kılıcının ucuyla vücudunu şişleyen Romeo’yu arıyor. Dur Tybalt, dur! Romeo geliyorum. Bunu şerefine içiyorum! (Perdeler arasından yatağa düşer.) 
Ey en sevdiğim insanın hatırası! Orestes işte hayatının en son hatırası! Bu dönüşün, seni buradan uzaklaştırdığım anda beslediğim ümitlere ne kadar tesr! Bugün elimde tanıdığım bir hiçtir çocuğum, ah çocuğum! Seni saraya yolladığımda nur gibi canlıydın. Bu ellerle seni ölümden kaçırıp kurtarmadan, gurbete göndermeden, keşke hayata gözümü kapamış olsaydım! O gün orada ölürdün ve babamızın kabrinde sana da bir yer verilirdi. Gurbette bir sürgün gibi, ablandan uzak, feci bir ölüme uğradın! Şefkatli ellerimle, zavallı ben, naaşını yıkayamadım, süsleyemedim; Bu hazin yükü yakıcı alevlerin içinden kaldırmak bana düşerdi, kaldıramadım. Bu hizmeti bile yabancı ellerden gördün ve zavallı cesedin küçük bir toz yığını halinde küçük bir kaba sığdı. Hey hat! Eski emeklerim boşa mı gitti? Senin için çektiğim tatlı zahmetler boşuna imiş! O zamanlar, annenin değil, benim gözbebeğimdin, sarayda herkesten çok ben sana bakar, sen de bana hep abla derdin. Fakat öldün ve bunların hepsi bir günde yok oldu gitti! Bir kasırga gibi her şeyimi beraberinde alıp götürdün. Babam bizi terk etti, ben senin yüzünden mahvoldu, sen de öldün, ama düşmanlarımız gülüyor, o ana olmayan anamız sevincinden çıldıracak. Halbuki bana haber vermiştin. Fakat senin ve benim kabahatimiz ümitlerimiz boşa çıkardı, senin o sevgili çehren yerine bana bir avuç külle işime yaramayan bir gölge yolladı. Ah! Ah! Vah zavallı vücudun! Vah! Ah!, bu melun seyahate, sevgilim, çıktım da beni kahrettin! Evet kahroldum, ah benim sevgili kardeşlerim! Küllerinin bulunduğu bu uma’ ya beni de yerin altında seninle beraber oturayım! Sen hayatta iken, mukadderattan payım birdi, şimdi de öldükten sonra, mezarına iştirak etmek istiyorum.Çünkü görüyorum, ancak ölüler ıstırap çekmiyor.
Mademki o keseyi yakamadım, öyleyse benimkini yakayım, zavallı küçük biraz önce seni öpüyordum değil mi?  Söylediğimi de hatırlıyor musun? Geç kalmışız, gördün mü? Artık o seni istemiyor. Beni de istemiyor. ( Şömineye yaklaşır. ) Hayaller kurmak delilikmiş! Meğerse onlar hiç gerçekleşmiyormuş. Aklınıza gelen bir fikri okşayan önüne geçilmez bu istek, bu cazibe nedir? Onun ardı sıra koşmaktan ve onu gizlice yapmaktan niçin bu kadar haz duyarız? Bütün bunlar neye yaramış sanki? Ağlayıp sızlamaya değil mi? Hey insafsız kaderim, ne istersin benden? En sade bir dileğin gerçekleşmesi en zayıf bir ümidin canlanması için daha nasıl tedbir almak veya nasıl dualar etmek gerekir acaba? Hakkınız var kont cenapları, ehemmiyetsiz bir şey için çok ısrar ediyorum. Ama ısrar içimden geliyor. Ya siz çok mağrur veya çok vefasız olan siz, bu çocukça münakaşaya sebebiyet vermekle ne kazandınız. Ah!... Artık beni sevmiyor, anlıyorum, sevmiyor artık beni o, sizi seviyor sizi!... Madam ve Blainville… ( Ağlar ) Artık düşünecek şey kalmadı, daha çabuk çıkıp gelmesini bilmeyen şu çocuk oyuncağını ateşe atalım. Eğer keseyi bu akşam ona verseydim belki yarın kaybederdi. Evet, hiç şüphe yok kaybederdi. Benim keseyi ya masanın üzerine, yahut da kullanılmış eşyaların arasına atacaktı. Halbuki öteki… her zaman yanında olacak, hatta belki şu saatte oyun oynarlarken gururla cebinden çıkarıyordur, işte masanın üzerine koydu, içindeki paraları şıkırdatıyor. Ah! Ne behbaht kadınım! Kıskanıyorum!... Nefret etmem için bir bu eksikti. ( Keseyi ateşe atacağı sırada birden durur.) Fakat sen bana sanki ne yaptın, elimin emeği olan zavallıcık? Niçin seni yok edeyim? Kabahat sende değil ki? Sen de bekliyor ve hatta ümit etmiyor muydun? Parlak renklerin onun şu merhametsiz sözleri söylediği sırada solmamış bile… Gerçekten hoşuma gittin, seni sevdiğimi şimdi anladım… Bu ince ağ içinde hayatımın on beş günü saklı… Hayır, hayır, seni ören el seni yok etmeyecek. Seni saklayacağı, tamamlayacağım da. Benim için aziz bir hatıra olacaksın. Seni kalbimin üstünde taşıyacağım. Hem gönlümü ferahlatacak, hem de kalbimi kemireceksin. Ona olan aşkımı, onun beni ihmalini ve çapkınlıklarını da hatırlatacaksın… Belki de kim bilir, seni göğsümde saklarsam, günün birinde gözüne ilişirsin! ( Oturur ve eksik olan diğer püskülü de dikmeğe başlar.)
Sen, İncilden sözler tekrarlıyorsun… Sen ha? Annemin ölüsü daha mezarında soğumadan aşağıya, limana inen; o orospuya, bütün kasabanın lakırdısını ettiği o orospuya  yaltaklanmaya giden sen değil misin? Sonra onunla, onun gibi bir kadınla evlenen beraberinde  eve getiren, hem kendisini, hem beni rezil eden sen değil miydin? Halbuki ben unuttuğun ananın mezarına her gün çiçek götürdüm, durmadan ( Nefes almak için durur; ona öc alıcı bir tavırla, gözleri ateş saçarak bakar. ) İkiniz bir olup beni öldüreceksiniz… Tıpkı anama yaptığınız gibi… Bereket versin Pat Sweeney ile evlendim diye işi büyüttün, büyüttün koca bir mesele yaptın. Birden bire dindarlığın tutmuştu. Halbuki mesele bambaşkaydı. Buradan ayrıldığım için bana içerliyordun. O da sürekli seni benim aleyhime kışkırtıyordu. Katoliklerle evlenmenin günah olduğunu söylemeye başlamıştın. Sen ki yirmi yıldan fazla bir zaman oluyor, Pazar günleri bile kiliseye ayak basmış adam değilsin.
Yazık oldu komutana... yirmi iki çift çorap... kaza diyor herkes. Sis sebep olmuş.Komutan alaylardan birine, “ileri”, diye bağırdıktan sonra atını geriye doğru mahmuzlamış. Ancak sis dolayısıyla şaşırıp cepheye dalmış.Ve kurşun yemiş... Kala kala dört fener kalmış... Ve kurşunu yemiş. (Arkadan bir ıslık sesi işitilir. Cenaze töreninden kaçan erleri görür. Tezgaha girer) Ayıp, ayıp, komutanın cenaze töreninden kaçılır mı? Yağmurdan kaçıyorlar. Üniformanız ıslanır tabii. Söylentiye göre, cenazede çan çalmak istemişler, ama sağken onun emriyle kiliseler kapandığı için zavallı komutan mezara indirilirken çan sesi duyulmayacak. Büsbütün garip gitmesin diye üç pare top atacaklar... (İçki isteyen askerlere) İçki istiyorsanız paraları sökülün önce. Yoo... çamurlu çizmelerle çadırıma giremezsiniz! Yağmur yağsa da yağmasa da dışarı da zıkkımlanacaksınız. Yalnız subayları içeri bırakıyorum. Komutan son zamanlarda epey sıkıntı çekmiş, maaş ödeyemedeği için. İkinci Alay’da karışıklık çıkmış. “Din uğruna savaşıyoruz, para isteyemezsiniz” diye kestirip atmış. (Cenaze marşı duyulur) Acırım böyle komutanlara, imparatorlara. Belki de ileride kendilerinden bahsettirecek heykellerini diktirecek şöyle özel bir şey yapmak isterlerdi; örneğin dünyanın fethi gibi, bu bir komutan için yüce idealdir, zaten başka bir şeyi de beceremezler. Kısacası, kıçı çatlayıncaya kadar çalışır, didinir, ondan sonra da, hayatta bir bardak biradan ya da iki laklaktan daha yüce bir ideali olmayan aşağılık halk gelip yaptıklarının içine eder. Onların bütün güzel planları, yöneticilerin basitlikleri yüzünden hep berbat olmuştur. Çünkü, imparatorlar hiçbir şeyi kendi başlarına yapamazlar. Halkın ve askerlerinin desteğine muhtaçtırlar. Haklı değil miyim? Savaş bitecek mi dersiniz? Laf olsun diye sormuyorum, hani ucuz mal var da, alıp depoya koysak mı diye soruyorum. Ama savaş biterse, onları atmaktan başka çare kalmaz.
Durun! Durun! Önce küçüğü havuza indireyim! (Koşup küçük kızı alır, önünde eğilir, yüzünü ellerinin içine alır) Zavallı yavrucak, neredeyiz demek ister gibi, şu iri gözlerinle şaşkın şaşkın bakıyorsun! Bir tiyatro sahnesindeyiz, şekerim! Sahne nedir mi? Bir yer ki, orada gerçek olaylar canlandırılır, oyunlar oynanır. Şimdi biz de oyun oynayacağız. Gerçekten, ya! Sen de. (Bağrına bastırır, hafifçe sağa sola sallayarak onu kucaklar) Oh, canım, canım benim, sen ne fena bir oyun oynayacaksın! Senin için ne kötü şeyler düşünmüşler! Bahçe, havuz.Eh, yalancıktan bir havuz, belli.Felakete bak ki, burada her şey yalancıktan şekerim. Senin gibi küçük bir çocuk, gerçek havuzdan çok, bu yalancıktan havuzdan hoşlanır; içinde güzel güzel oynarsın da onun için. Fakat hayır, başkaları için bu bir oyun, ama senin için öyle değil, çünkü sen, yavrum gerçeksin ve gerçekten güzel, kocaman, yeşil bir havuzda oynuyorsun. Senin havuzunu bambu ağaçları gölgeliyor, içinde bu gölgeleri yırtarak yüzen minnacık ördekler var. Sen bu ördeklerden birini yakalamak istiyorsun. (Herkesi dehşet içinde bırakan bir çığlıkla) Yapma, Rosetta'cığım, yapma, annen oğluyla uğraşıyor, seninle ilgilenemiyor! Ben de hülyalarımın peşindeyim.
Deseler ki bana, bir canın var ona ver, veririm... Haço... O da olmasa hepten yalnızlık çöker omuzlarıma... Onsuz ne yaparım ben?.. Kardeş ne de olsa, anamın yadigarı. Etimi yese de kemiklerimi saklar... İnsan yaşadığı yere benzer... Şu genç yaşında yüzünün derisi ne hale geldi... Buruşturulup atılmış bir kağıt parçası gibi... Şu çöplükten ne farkı var?.. Eller ruhun ağaçlarıdır derdi de anam, aklım almazdı... Nasıl kök salıp dallandığını anlayamaz insan; bir de bakarsın nerdeyse güneşe değecek... O sıcaklığı yavaş yavaş canında duyarsın... Ruhunu şeytana teslim eden ilk canlı yılandır!.. O yüzden yılanların ne eli ne de ayağı vardır!.. Bu yıl çöplük yılan kaynıyor!.. Korkumdan evde süt pişiremiyorum!.. Kokuyu alan yılan püskürüp geliyor!.. Geçenlerde biri gelip çöreklenmiş yatağımın yanına!.. Islığı bir çocuk ağlaması gibiydi, korktum, kaçtım evden hemen!.. Sonra şet dedim kendi kendime, ya o yılanın gelişinde bir hikmet varsa?!.. Kimbilir, belki bir günahımız vardır da, o yılan da bizi sınamak için gönderi
iştir!.. İnsanın aklına olmadık şeyler geliyor!.. Eve geri dönüp yılana süt vereyim dedim!.. Bir de gördüm ki derisi yanar döner yılan, ocaktaki ateşe düğüm olmuş, ateşi boğmakta!.. Ateş, gözlerime baktı, umutsuzdu!.. Gözleri kan çanağı gibiydi!.. Yılan, ateşi boğmuştu karşımda!.. Şurda, çöplüğün tam doğusunda, birkaç gün sonra aynı yılanı tekrar gördüm!.. Kulakları zümrüt küpeliydi!.. Beni görür görmez, akıp gitti çöp dağının koynuna!.. Elim yılan öldürmeye gitmiyor!.. Belki de yavruları vardı!.. Çöp makineleri gelince, ne yılan kalacak ne de insan! Geç oldu... Haço!.. Haço!.. Kalkın artık!.. Uyanın!.. Uyan, uyan artık İsrafil!.. Börtü böcek uyandı... Bugün çöplüğün öte yanına çöp dökeceklermiş... Haberiniz olsun... Nasıl ayırt ederim bir bakışta Seveni sevmeyenden? Külahından, tozlu çarıklarından,  Elindeki değnekten. Öldü, güzel sultanım çoktan öldü. Öldü, gömüldü bile. Başında yemyeşil otlar büyüdü, Taşı dikildi bile. Ne olur dinleyin! Ak kefenler giyindi kardan beyaz,  Sarıldı çiçeklere. Arar arar sevdiğini bulamaz, Ağlayanlar içinde. Fırıncının kızı baykuş olmuş diyorlar. Allah korusun. İnsan ne olduğunu bilir, ama ne olacağını bilemez. Tanrı bereketini eksik etmesin sofranızdan. Kendiniz hiçbir söz söylemeyin sakın bunun üstüne, ama ne demek olduğunu soran olursa şöyle dersiniz: Yarın bayram, Saint Valentine bayramı, Erken uyanır herkes. Ben bir kızım, gelirim pencerene, Eşim ol derim sana. Delikanlı kalktı, hemen giyindi, Açtı kıza kapısını. Kız girdi içeri, kız girdi ama, Kız çıkmadı dışarı. Ayıp, ne ayıp şey bu! Fırsat bulan her genç yapıyor bunu. Yüzü kızarmaksızın. Kız dedi: Bu işi yapmazdan önce Evleniriz demiştin? Delikanlı şöyle karşılık verdi: Evlenirdim sabah sabah gelip de. Koynuma girmeseydin. Elbet bir gün düzelir her şey. İnsan sabırlı olmalı; evet ama ağlamamak elimde değil düşündükçe soğuk topraklara gömüldüğünü. Geceniz hayrolsun, bayanlar, iyi geceler, güzel bayanlar, iyi geceler, iyi geceler! Verin o yazıyı bana (Masaya koşup, kağıdı kaparak parça parça eder) Varın yakın ateşinizi. Fare gibi deliğe tıkılmam ben.Seslerim haklıymış. Sizin ahmak olduğunuzu söylemişlerdi. Bunların güzel sözlerine, merhametlerine güvenilmez demişlerdi. Hayatımı bağışlayacağınıza söz verdiniz. Yalanmış. Yaşamak nedir sizce? Donup taş kesilmemek mi sadece? Ne kuru ekmek bulunca gam, yerim, ne de duru su içmek derttir benim için.Ama gök kubbenin şavkından, o güzelim kırların çayırlarından, çimeninden yoksun bırakmak beni... Dağda bayırda askerlerle at koşturmamayım diye ayağıma pranga vurmak... Bana havasız , nemli karanlığı koklatmak... Sizin bu kötülüğünüz, sizin bu sersemliğiniz beni Tanrı'dan bile soğuturken, gönlümü gene O'nun sevgisiyle dolduracak her şeyi almak elimden, cehennem ateşinden de beterdir. Savaş atımdan vazgeçebilirim. Etekle dolaşmasam da olur. Sancaklar, borazanlar, askerler yanı başımdan geçip gitse de öbür kadınlar gibi geride bırakmayı nefsime yedirebilirim. Yeter ki rüzgârda ağaçların hışırtısını, güneşte öten çayır kuşunu, köyümün sağlıklı ayazında meleyen kuzuları işitebileyim. Akşam çanları bana melek seslerini getirsin gene. Bunlar olmadan yaşayamam ben. Bunları benden ya da başka bir kuldan almaya kalktığınız için siz, biliyorum şeytanın emrindesiniz. Oysa bana yol gösteren Tanrı'dır. Tanrı'nın hikmetine aklınız ermez sizin.Beni ateşlerden geçirip bağrına basacak odur. Çünkü öz evladıyım O'nun. Benimle birlikte yaşamaya layık değilsiniz sizler. Şu güzelim dünyayı yaratan Tanrım. Senin ermişlerine dünya ne zaman kucak açmayı öğrenecek? Ne zaman ulu Tanrım, ne zaman... Son sözüm bu işte. Bırak vursun!Beni öldürsün diye geldim buraya.Beni onlarla beraber kaldırsınlar diye.Ama onun elleriyle değil.Kancalarla,orakla,hemde zor kullanarak,kemiklerimi kırasıya.Bırak vursun!Bilsin ki ben temizim,bilsin ki ben çılgın olabilirim.Ama göğüslerinin aklığını hiçbir erkeğe açmamış bir kız olarak gömebilirler beni. Ötekiyle kaçtım! Kaçtım! Sen olsan sende giderdin. İçi dışı yarayla dolu arzudan yanıp tutuşan bir kadındım ben. Oğlunsam kendisinden çocuklar toprak,sağlık umduğum bir avuç suydu.Ama öteki çalılıklarla tıkalı karanlık bir ırmaktı.Sazlıkların fısıltısını mırıltılı türküsünü getiriyordu bana.Soğuk sudan bir küçük çocuğa benzeyen oğluna uydum bende.Ötekiyse yüzlerce kuş saldı üstüme.Bu kuşlar yolumu tuttular,beyaz beyaz kırağı bıraktılar yaralarım üzerinde.İstemezdim.unut maki bende istemezdim.Oğlun benim yazgımdı,ona ihanet etmiş değilim ama ötekinin kolu denizin itmesi boğanın çekmesi gibi sürüklüyordu beni.Her zaman da sürükleyecekti.Her zaman,her zaman!Kocamış bir kadın olsam da,oğullarımın oğulları saçlarımdan tutsa da. Sus! Sus, al öcünü. İşte karsındayım. Bak boynum ne yumuşak. Bahçendeki bir yıldız çiçeğini koparmaktan daha az zahmet ister. Ama onurumla oynama. temizim ben. Yeni doğmuş bir kız kadar temiz.Bunu sana ispatlayacak kadar da güçlü!Yak ateşi elimizi içine sokalım.sen oğlun adına,ben vücudumdına.Elini ilk çeken sen olacaksın. Ne diyordum efendicağızıma söyleyim. Beni bu eve evladı manviyatlık aldılar. Bir çocuğu birde Şamamayı gezdiriyorum. İşim o kadar. Şamama evin köpeği. Burda medeniyet varmış be. Eskiden ayaklarımı aydan aya yıkardım. Hem de çorabımı çıkarmadan. Oldu olacak ikisi birden yıkansın diye. Şimdi her gün banyo yapıyorum. Allahın günü yıkanan deri ne kadar yumuşak oluyormuş meğer. Amonyak kokusuna öyle alışmışım ki  burada temiz hava ilkin ciğerlerime dokandı. (Gider masanın üstünden bir resim alıp gösterir) Filiz'in babası Bülent Bey  illetli fakir;karısı evden kaçmış.Adam da böyle sönmüş fenere dönmüş.İhya Bey doktorlara ne paralar yedirmiş nafile...Melankoli diyorlar düşman başına.Bana bazen tuhaf tuhaf koyun gibi bakar.(taklidini yapar)Çok dokanıyor içime.Hani birinci perdede çişini bile unutan bunak profesör vardı ya deli doktoruymuş meğer o.Küçük beye şimdi o bakıyor. İki de bir evde benim kılık kıyafetime bile karışır.Yok saçını şöyle tara yok gözünü böye boya Deli mi ne? İhya Bey buba adam. Tuttuğu altın olsun  neme lazım. Beni kızı gibi sever. Sen bizim evin maskotusun kız diyor. Uğur getiriyormuşum diye arada bir makas alır. Olacak artık o kadar. Madam olgaya tenbihat geçmiş. Bana oturup kalkma konuşma öğretsin diye. Kim bilir belkide iyi bir kısmet çıkarsa sevabına everecekler. Dünyada hayır sahabları daha ölmedi... (kapı vurulur) Madam galiba. Sen misin madamcığım  buyur... Topunuz aynı çanağın çamurusunuz be! (Konyak içer.) Bilmez miyim ben? Benim adım Sevtap oğlum, Sevtap! Varyetemde bakarım da çevreme, ulan hiçbir adem, badem gözlü Sevrtap'ın gözlerinin içine bakmaz. Milletin tüm aklı-gözü göbeğimde, baldırımda. (İçer.) Şu odada bir gün ne oldu, biliyor musun? Bilmem ne müdürlüğünden emekli bir herif, işte şu iskemlede oturdu, sel gibi gözyaşı döküp yalvardı. Ne için biliyor musun? (Kahkahalarla güler.) Yooo, onun için değil. Yüz yaşındaydı belki manyak. Giyilmiş donlarımdan birini ona hediye etmem için. Birinde de bir sarı oğlan. Beş kuruşluk rakı içmiş, elinde bıçak, daldı odama. Höyyyt, ben adamı şişlerim, ben adamı dişlerim! Hani bayağı da güzel çocuk, hoş çocuk. Baktım fos fos ötüp duruyor çaylak, gülüverdim. Lan muhallebici dedim, senin istediğin bu mu? Al sana öyleyse. Soyunuverdim anadan doğma. Nah, fincan gibi oldu dürttüğün iki gözü. Şaşırdı kaldı, elden ayaktan kesildi. Gel gel dedim, gel! Tir tir titriyor anasının kuzusu. Şöyle bir gittim üstüne, attı bıçağı kaçtı (Kahkahalarla güler.) Yaa, böyle işte. (Sehpanın üstünden bir bıçak alır.) İşte, durup durur bıçağı o günden beri. (Bıçağı bırakıp içkiyi alır, içer.) Yaa, Seyit çocuk, kolay mı Sevtap olmak? Benim hayatım roman be. (İçini çeker.) Oooof of! Gidelim. (Aynaya bakar.) Gördün işte Veli Bey hokkabazını... Biraz geç kaldım diye aklı fırttı kodoşun... (Sarhoş, mutlu.) Elbet ya, ben o pavyonun kraliçesiyim ulan, kraliçesiyim. Dur, azıcık daha allanacağım bu gece. (Allık sürünür.) Gözlerime de kalem çekeceğim. Ne müdürleri, ne jandarma kumandanlarını, ne pamukçu ağalarını kul etmiş kadınım ben. Sen bakma pavyo daki öteki kızlara. Hepsi de çürük-çarık şeyler. Teneke marka hepsi. Şimdikiler hepten düttürü Leyla. Neslihan da, İnci de, hepsi. Varsa yoksa, boşanmış zemberek gibi hi-hi-hi-hiyy diye gülmeler, bir de masanın altından heriflerin bacaklarına bacak sürtmeler. (Öfkeli.) Konsumasyonda etime el elleştirmiş kadın değilim ben. Ama muhabbetim var benim, erkek ruhundan anlarım bir kere. Yeniler iki viski içtiler mi, su muhallebisi gibi, peluze gibi yavşayıveriyorlar. Lap düşüyorlar heriflerin kucağına. Sabaha karşı da binip zamparanın taksisine doğru yaylaya, uçuşa! Ben de bilirdim taksilerde gezmesini, güzel otellerde yatmasını. Ama yoook, her kuşun eti yenmez. (Öfkelenmektedir iyice.) Erkek karıyım ben, namus kumkuması değilsem de... Gene de kendime göre... (Birdenbire sarsılır, ellerini göğsüne bastırır, acıyla kıvranır.) Aaa-ı-ıh... İşte... Gene... Bir bıçak ucu, girdi çıktı şurama. (Soluk soluğa.) Şuram... Şuramda bir şey var benim.Gecelerin şen gezginiyim ben. Oberon'a şaklabanlık eder, onu güldürürüm; Fasulyeyle beslenmiş tombul at gördüm mü, dayanamam, Başlarım oynak bir tay gibi kişnemeye, onu kandırırım. Bazen de bir kocakarının şurup tasında gizlenirim: Beni orda görsen, tıpatıp bir dağ elması sanırsın; Şurubu ağzına götürdü mü, hoplarım dudağına, Sarkmış gerdanına saçılır hepsi boydan boya. Ninelerin en bilgesi, Masalların en acıklısına kaptırmışken kendini, Bir bakarsın üçayaklı iskemle sanmış beni; Kayıverdim mi kıçının altından, kendini yerde bulur, "Of, aman" diye bağırırken, başlar öksürmeye. Odada kim varsa o an, bir ağızdan gülmeye koyulur; Aksıranıyla, haykıranıyla, şenlik başlar o zaman, Hiçbiri o güne dek böyle eğlenmemiştir, inan. Ah, işte Oberon geliyor, şöyle yol aç bakalım. Doğduğum günü bilmiyem. Daha sonraki günler de hatırımda değildir. Bildiklerimin hepsi de ölüme dair. Hatırıma düşen yalnızca ölüm korkusu. Ben daha el kadar uşakken ölümün ninnisini ezber ettim. Şimdiyse karanlıktayım. Anam kimdir? Babam kim? Kim, kimi öldürür? Kim, kimin katilidir? Hiçbir sualime ışık düşürmez ne bildiklerim, ne gördüklerim. Ne, ne zaman olmuştu? Ne, neden önce? Zaman dediğimiz nedir ki? Maksat hükmetmek ir; Hükmetmekse, öldürmek gücünde. Hangi ana, oğlunu kurban eder? Hangi oğul, anasının canına cellat olur? Ağalık-atalık hukukunda kim, kimin canına ferman çıkarır, bilinmez? Şimdiyse karanlıktayım. Babamın suretini kuşanmaya geldim. Acılarımla, kahırlarımla bileyeceğim zulmümü. Zulmüm yazgınıza yoldaş olsun! Efendim ben gezginci doktorum, kentten kente, ilden ile, ülkeden ülkeye gider, şanıma layık parlak konular, hekimlikte keşfettiğim o büyük ve güzel sırları denemek fırsatını bana verebilecek, durumlarıyla ilgilenmeye değer hastalar ararım. O bir sürü adi hastalıklarla, romatizma ve nezle gibi ıvır zıvırla, hafif sıtma nöbetleriyle, dalak ve karaciğer bozukluklarıyla, başağrılarıyla oyalanmaya tenezzül etmem. Önemli hastalıklar isterim ben: sayıklama nöbetleri içinde dinmeyen ateşler, güzel vebalar, su toplamasından şişmiş karınlar, göğüs iltihaplarıyla karışık en alasından zatülcenpler; işte bunlara bayılırım, böyle hastalıkları yere sererim ben. Ah, Efendim, keşke bütün bu saydığım hastalıklara tutulmuş olsaydınız, bütün hekimler sizi bırakıp gitmiş olsalardı, o ümitsizlik içinde, can çekişirken bulsaydım sizi de ilaçlarımın ne kadar etkili olduğunu, size hizmet etmeye can attığımı görseydiniz… … Nabzınızı verin bana. Hadi doğru dürüst at bakalım. Yoo! Ben seni hale yola koymasını bilirim. Vay! Bu ne küstah nabız böyle: anlaşıldı, sen daha beni tanımıyorsun. Öylesine askerden yanaydılar ki, o sıralar bütün diplomatik ilişkimi kesmiştim onlarla. Uzun süre boyunca annemi yalnızca bir kez görmüştüm…Ne tuhaf değil mi, bütün bunları günah çıkartan bir papaza anlatır gibi size anlatıyorum; oysa Gerardo’ya, kız kardeşime, özellikle de anneme anlatmadığım o kadar çok şey var ki…Kafamdan geçenleri bilseydi annemin yüreğine inerdi.Ama, size ne hissediyorum,beni bıraktıklarında neler hissetmiştim açıkça anlatabiliyorum.O gece…aslında ne durumda olduğumu size anlatmama hiç gerek yok, salıverilmeden önce beni şöyle esaslı bir muayeneden geçirmiştiniz, öyle değil mi? Burada böyle  ne kadar rahatız, değil mi? Tıpkı, güneşin altında bir bankta oturmuş iki yaşlı emekli gibi. Aç mısın? Haydi canım, o kadar da kötü değil. Gerardo gelene kadar biraz sabredeceksiniz, hepsi bu. ‘Aç mısın? Yemek mi istedin? Şimdi sana yiyecek bir şey veririm küçük orospu, şöyle kocaman bir şey, seni öylesine doldururum ki, açlığını bile unutursun’ Gerardo’dan haberiniz bile yoktu, değil mi? Asla bir şey öğrenemedin. Ağzımdan bir kez bile onun adı çıkmadı. Senin…senin meslektaşların tabi bana sorarlardı. ‘sende bu mal varken, küçük hanım, seni sikecek kimse yoktu deme bana, ha? Haydi söyle küçük hanım, kim sikiyordu seni, söyle!’ Ama ben onlara Gerardo’nun adını asla vermedim. Ne tuhaf, işler nasıl da tersine dönebiliyor. Gerardo’nun adı ağzımdan kaçsaydı, soruşturma komisyonuna seçilemezdi; diğer avukatların soruşturacağı adlardan  biri olurdu. Ve ben de o komisyona çıkıp, Gerardo ile nasıl tanıştığımı anlatırdım…aslında ben onunla askeri darbeden hemen sonra, yabancı elçiliklerde iltica etmek isteyenlere yardım ederken tanışmıştım…Gerardo ile pek çok insanı yurtdışına kaçırdık. Öldürülmekten kurtardık. Çılgın ve korkusuzdum, her şeyi yapmaya hazırdım, o zamanlar içimde korkudan en ufak bir iz bile olmadığına hala inanamıyorum. Ama gene konudan saptım. Evet, salıverildiğim gece, Gerardo’nun evine gittim, kapıyı defalarca vurdum, tıpkı dün gece senin yaptığın gibi, sonunda Gerardo kapıyı açtı, heyecan içindeydi, saçları darmadağınıktı.
Ben, bütün o yumrukları ben yedim, Stella. Yüzüme, vücuduma. Mezarlığa doğru yollanan ölüler alayı benim gözlerimin önünden geçti. Babam, annem, Margaret, birbiri ardına o korkunç yola düştüler. Tanrı öylesini göstermesin kimseye. Tabut bulmak bile mesele oldu. Neredeyse, çöp gibi yakmak gerekiyordu onları. Sen tam cenaze törenine yetiştin, Stella. Ölüme göre cenaze töreni ne güzel şey. Cenaze törenleri sessizlik içinde geçer. Ama ölüm öyle mi? Ben onların, kimi boğuk boğuk hırıltılar halinde, kimi sayıklama gibi, bazen “Bırakma beni!” diye haykıran iniltilerini, can çekişmelerini kulaklarımla duydum. Hayatta tatmadık zevk koymamış doksanlık yaşlılar bile son nefeslerinde “Beni bırakma!” diye bağırırlar. Onları gitmekten alıkoymak elindeymiş gibi. Ama cenaze törenleri renk renk çiçekler arasında sessiz geçti. Tabutlar debdebeli idi. Baş uçlarında bulunup da onların “Bırakma beni” diye haykırmalarını duymadıkça, geçirilen ölüm ve kalım didişmesini nasıl anlayacaksın? Senin rüyalarına bile girmeyen bu sahneleri ben gözlerimle gördüm. Şimdi karşıma geçip bana, “Evi barkı yitirdin!” diye çıkışmak kolaydır. Bütün o hastalıkların, ölümlerin masrafları nereden çıktı sanıyorsun? Ölüm ucuza mal olmuyor, Bayan Stella! Margaret’in hemen arkasından Jessie’nin hastalık ve ölüm masrafları, sonra ötekiler. Azrail çadırını eşiğimize kurmuştu. Belle Reve’i karargah seçti kendine. İşte Stella, Belle Reve böyle çıktı elimizden. Gidenlerin hangisi servet bıraktı? Geçtik servetten, bir kuruş bırakan oldu mu? Yalnız zavallı Jessie… Kalan yüz doları ancak tabut masrafını karşıladı. Bu ağır külfetin karşısında benim küçücük aylığımdan gayri ne vardı? Şimdi beni kırıyorsun. Geçip karşıma çiftliği elden çıkarmışım gibi şüpheli şüpheli bakıyorsun. Peki, bütün bunlar olup biterken sen nerelerdeydin? Yatakta değil mi? Sevgili Polağınla
Mademki o keseyi yakamadım, öyleyse benimkini yakayım, zavallı küçük biraz önce seni öpüyordum değil mi? Söylediğimi de hatırlıyor musun? Geç kalmışız, gördün mü? Artık o seni istemiyor. Beni de istemiyor. (Şömineye yaklaşır.) Hayaller kurmak delilikmiş! Meğerse onlar hiç gerçekleşmiyormuş. Aklınıza gelen bir fikri okşayan önüne geçilmez bu istek, bu cazibe nedir? Onun ardı sıra koşmaktan ve onu gizlice yapmaktan niçin bu kadar haz duyarız? Bütün bunlar neye yaramış sanki? Ağlayıp sızlamaya değil mi? Hey insafsız kaderim, ne istersin benden? En sade bir dileğin gerçekleşmesi en zayıf bir ümidin canlanması için daha nasıl tedbir almak veya nasıl dualar etmek gerekir acaba? Hakkınız var kont cenapları, ehemmiyetsiz bir şey için çok ısrar ediyorum. Ama ısrar içimden geliyor. Ya siz çok mağrur veya çok vefasız olan siz, bu çocukça münakaşaya sebebiyet vermekle ne kazandınız. Ah!... Artık beni sevmiyor, anlıyorum, sevmiyor artık beni o, sizi seviyor sizi!... Madam ve Blainville… (Ağlar) Artık düşünecek şey kalmadı, daha çabuk çıkıp gelmesini bilmeyen şu çocuk oyuncağını ateşe atalım. Eğer keseyi bu akşam ona verseydim belki yarın kaybederdi. Evet, hiç şüphe yok kaybederdi. Benim keseyi ya masanın üzerine yahut da kullanılmış eşyaların arasına atacaktı. Halbuki öteki… her zaman yanında olacak, hatta belki şu saatte oyun oynarlarken gururla cebinden çıkarıyordur, işte masanın üzerine koydu, içindeki paraları şıkırdatıyor. Ah! Ne bedbaht kadınım! Kıskanıyorum!... Nefret etmem için bir bu eksikti. (Keseyi ateşe atacağı sırada birden durur.) Fakat sen bana sanki ne yaptın, elimin emeği olan zavallıcık? Niçin seni yok edeyim? Kabahat sende değil ki? Sen de bekliyor ve hatta ümit etmiyor muydun? Parlak renklerin onun şu merhametsiz sözleri söylediği sırada solmamış bile… Gerçekten hoşuma gittin, seni sevdiğimi şimdi anladım… Bu ince ağ içinde hayatımın on beş günü saklı… Hayır, hayır, seni ören el seni yok etmeyecek. Seni saklayacağı, tamamlayacağım da. Benim için aziz bir hatıra olacaksın. Seni kalbimin üstünde taşıyacağım. Hem gönlümü ferahlatacak hem de kalbimi kemireceksin. Ona olan aşkımı, onun beni ihmalini ve çapkınlıklarını da hatırlatacaksın… Belki de kim bilir, seni göğsümde saklarsam, günün birinde gözüne ilişirsin! (Oturur ve eksik olan diğer püskülü de dikmeğe başlar.)
Sevgilim uyan saat 9.Guguk guguk… Hadi ama bugün şanslı günün, yorgun olduğunu biliyorum ama kalkman gerek. HHHhhhhadi ama bir tanem! Nerdeymiş terazicik hayatımın neşesi hayatımın eğlencesi, ne yapıyorsun kaçıyor musun yoksa? Yakaladım işte ağla ağla ağlayacak biri varsa benim aslında. Niye hala tartılıyorum ki, ha bir gram eksik ha bir gram fazla ne fark eder ki koca gö bek kamyon lastiği. 7 kere lifting ameliyatı olsam 5 kilo göğsümden 7 kilo göbeğimden on sekizde kalçalarımdan aldırsam kalanları da üçüncü dünya ülkelerine yardım amaçlı gönderirim ohhh. Hemen bir kahve içmeliyim. Şekersiz. Dur bakalım iki ayda 16 kilo aldım eh bir çay kaşığı da şeker koyabilirim. Artık kısıtlamalara paydos. 2000 yılının Teresina’sı. Dünyanın en şişman kadını.Panayır çadırlarında gösterirlerdi onu. Çadırın kıvrımları arasında devasa bir kalça çıkardı, korkunç derecede şişman ve beyaz. Çığırtkan “ dokunun, dokunun” diye bağırırdı “ içeri girin başka yerlerini de elleyin”. Hastalıklı sapıklar da itişip kakışırdı. Ne dersin benimde bir şansım olabilir mi? Ne diyorsun? Sen bir şey demeyecek misin? Bin türlü dert açtın başıma. Bilimkurgu vari iltifatlarını özlüyorum. Işıklarla donatılmış uzay gemim benim. O uzay gemisinin ışıkları söndü, huzursuzluklarla dolu bir balona dönüştü. Nerdesin, nerdesin?
Merhaba. Merhaba Merhaba. Vay. Tamam. Güzel bir yer. , Ah, güzel tiyatro güzel. Iyi hisler. Tamam .... benim için ..... beni duyuyor musun? Yapabilir misin? Yok mu? Evet? Sen orada? (O tasma, yere ayağını kedi koyar) Tamam, hepimiz buradayız. Bakalım .. Audition! RAH! O kısmı alın! Tamam Benim adım ..... bok! Ben ismimi unuttum. Sağ. Bu delilik şeklinde olacaktır. Benim adım ...... yaptım. Ben ismimi unuttum. Benim sahne adı. Bak, ben uh, için .... şans bu seçmelere için yeni sahne ismi kullanmaya karar verdi. Bu oldu ..... çok oldu .... doğru bakmak, d'ne bakım,?Benim insan dünyasında adı Mary Titfer olduğunu. Titfer. Anladın mı? Goodo! Tamam Beni duyabiliyor musun? Tüm yolu geri? Yüksek sesle ve net Kaptan Marvel! A-OK! ...... Şimdi, bir kez daha giriş ve yoldayız. Benim tasma, ah, küçük kişi benim kedim 'Tat' dir. Alın? (Kendi kendine puan). Titfer (kedi işaret.) 'Tat'.Sağ. Sen var. Hey, burada uyanma ediyoruz! Biz bilinci gösteren ediyoruz. Tamam. Şimdi Tamam, .... imparatorluk size .... bir parçası var. Ben, Titfer bir parçası gerekir. Biz uyum içinde böylece vardır. Eşzamanlılık. Soooooooo, bu seçmelere şehir! Şimdi, 'Ben bugün için iki parça var, ve burada sürpriz var: Bir klasik parça var ve ben bir çağdaş parça var. İyi. Benim klasik parça için ben bütün elbiselerimi çıkarmak olacaktır. Şimdi, neden bu klasik mi? Somurtkan bir şaka. Vücut. Vücut klasiktir. Bu tüm yolu geri gider ve tüm yol ön. Har, har. Tamam. Tamam Şimdi, seçmeleri büyük geleneğinde istediğiniz zaman beni durdurabilir. Ben başladıktan sonra bana bir saniye durduramaz. Ama ... AMA .... ve burada stinger var .... (o çanta bir çekiç alır ve bir çivi) tamam benimle Bear? Basit bir görev ve seninle dönerim. (O yere kedi tasma çivi.) Vardır. Pisi güzel. Tamam her zaman beni durdur. Sağ. Sadece 'Eğer Titfer Bayan ederiz' bağırma. Firma ama nazik ve zaparoonie. Ben dur. Ben nip şerit. Ama klasik parça durdurmak, şimdi ...... tüm dikkatini benim çağdaş parça ...... bir çekiç ile pisi kafasına yenerek içine imminently kayması!Yipes! Kutsal Uskumru! Bu geniş şaka mı? iyi, ben sizin için yağma istemem ama o şaka sanmıyorum. Yani, seçeneği A. ... Biz bu zavallı, çaresiz, kandırılmış kız debase kendini izin verir ..... ve ben,, alçalmış olacak olacaktır. Mahcup. .... Burada giysi demek? Yabancıların önünde mi? Veya seçenek b .... Biz ve onun clonk pisi izlemek ..... ve unutmayın 'sen Titfer Bayan ederiz' bağırma olabilir, Bayan Titfer hızlı. Bu bir flaş olur. Kittyplasm .... ve, aslında küçük kedi biz, hiçbir öldürüldü değil mi? Veya seçenek C, son seçenek için ikinci. Biz Mary Titfer 'Bu işi almak ve dürtme' bağırarak başını ayakta herhangi bir hafif yetkili ortalama iş günü aktris yapabileceğini, sizi temin ederim, crummy, talepkar olmayan, on iki satır, iki sahne kısmı, verebilir .. ...... geriye. Son seçenek Tamam. O böler Biz, şimdi ve sonra onu parça verebilir ve o kürklü rehin, biz o ihtiyacı temelinde onu uzak sürebilir .... shhhh .... psikiyatrik dikkat. Ancak, yaptım eğer. Eğer bunu yaptı, o Mary Titfer bulmak ve Jakoben intikam olacaktır. Kedi öldürmek ve, belki de-rahatsız edici düşünce-kendini SAĞ SİZE ÖNÜNDE özellikle cafcaflı ve oryantal bir şekilde. Şimdi, o sinir olmayabilir ama diğer taraftan bilmiyoruz.Biz sadece bilmiyorum.
Kocaya varmadan kocadım ben. Dün dadım söylüyordu, işittim, koca bulabilirmişim hala. Allah etmesin! Silin onu aklınızdan siz! Kanımla, canımla gönül verdiğim, hala da sevdiğim adamla evleneyim diyorsanız, yok öyle bir ümit. Kapandı o defter, niye aldatayım ki kendimi, yine de yatıyorum, kalkıyorum, bağrımda hep o korkunç, o onulmaz acı, ümitten kesilmenin acısı. Alıp başımı gideyim istiyorum. Gözlerime bir perde insin istiyorum. Başım dinç, gönlüm bomboş kalayım istiyorum. Biçare bir kadının bile rahat soluk almaya hakkı vardır şu dünyada, değil mi? Neden öyleyse ümit peşimi bırakmıyor hala, etrafıma dolanıyor, dalıyor dört bir yanımı; eceli gelmiş bir kurt gibi can havliyle salıyor üstüme? Öyle şeyler vardır ki anlatamazsın, kelimeye gelmez çünkü! Hadi dile getirdin diyelim, manasına varamazlar o zaman da. Sizden bir dilim ekmek, bir bardak su, hatta bir öpücük istediğimde, meramımı anlarsınız, ama yalnız başıma kalmaya göreyim, yüreğimi donduran, yahut dağlayan ben de bilemiyorum hangisi o kapkara elin ne demeye geldiğini ne anlayabilirsiniz, ne de sökebilirsiniz onu oradan.
(Hayaller içinde) Hapishanede yaşarken hayat çok daha ilgi çekiciydi. Kocam çok iyi kağıt oynardı… Durmadan içer, sık sık ava giderdi. Yaşadığımız şehir, çevrenin yargı merkeziydi. İnsanlar her zaman ıskarta edilmiş olmanın verdiği acı içindeydiler. Bense özgürdüm, hiçbir yere gitmezdim, hiç kimse bana gelmezdi, tutsaklarla birlikte yaşar giderdim. Beni çok severlerdi… Yakından bakıldığı zaman, gerçekten tuhaf insanlardı. Şaşılacak kadar nazik, basit insanlardı… Onlara bakarken, birinin katil, öbürünün hırsız yahut ona benzer biri olmasına inanamazdım… Arada bir sorardım: “ Öldürdün mü?” diye. “ Öldürdüm ya anacığım, öldürdüm ya Elena Nikolevna, ne yapsarsın?... “ Ve bana hep bu mahpus başka birinin suçunu yüklenmiş gibi gelirdi… Onlara her çeşit dergiler satın alırdım, hücreye kadınların aralarında oynadıkları bir oyunun kartlarını vermiştim… Arada sırada tütün, şarap filan da verirdim ama çok değil. Açık havaya çıktıkları zaman çocuklar gibi top, kaydırak oynarlardı. Emin olun, tam çocuklar gibi! Arada sırada onlara eğlenceli kitaplar okurdum, beni dinlerler, gülerlerdi… Sonra kuşlar kafesler satın aldım. Her hücrede bir kuş vardı. Kuşları da beni sevdikleri gibi severlerdi! Sonra biliyor musun canlı rekler giydiğim zaman çok hoşlarına giderdi. Kırmızı ya da sarı bir bluz giydiğim zaman” ben de sırf onların hoşuna gitsin diye en göze çarpacak şekilde giyinirdim.. ( İçini çeker ) Üç yıl farkında bile olmadan geçip gitti. Kocam öldüğü zaman onun ölümüne ağladığımdan çok, hapishaneden ayrıldığım için ağladım. Onlardan ayrılmak düşüncesi yüreğime büyük bir ağırlık vermişti… Mahkumlar da benim kadar üzgündüler. ( Çevresine bakınarak ) Bu arada, bu şehirde hayatım kötü geçiyor… Bu evde kötü olan bir şey var. Ne olursa olsun ben de hüzünlü bir insan haline geldim. ( Bir an ) işte şimdi seninle ikimiz, oturmuş konuşuyoruz… Ve şu anda, orada belki de bir insan şuan ölmek üzere. Tanrım ne kadar korkunç.
Oğlum orduyu donatıp Yunaneli'ni yakıp yıkma sevdasıyla gitti gideli düşler görüyorum geceleri. Ama hiçbiri dünkü gibi açık değildi. Dinle! Güzel fistanlara bürünmüş iki kadın belirdi gözlerimin önünde. Biri Pers zevkiyle giyinmiş biri Dor. Uzun boylar, kusursuz güzellikleriyle gölgede bırakırlardı bugünküleri. İki kız kardeşti bunlar, bir soydan. Birinin yurdu ama Hellas'tı öbürünün barbar ülkesi talihlerince. Düşümde bakıyorum bir anlaşmazlık çıkmış aralarında. Oğlumda sindirmek istedi onları savaş arabalarına koşmaya kalktı ikisini de geçirip koşumları boyunlarından. Biri boyun eğdi, uysalca kendi uzattı ağzını geme. Öbürü ise çırpındı, ayak diredi. Sonra iki eliyle kavrayıp koşumlar kopuverdi , savurdu gitti arabayı, dizgin gem dinlemedi, boyunduruğu da böldü ikiye Yere düştü oğlum. O zaman işte babası Darins belirdi yanı başında. Ona bakıyordu acıyla. Atasını görüp Serhas paraladı üstündeki giysileri. İşte dün gece gördüğüm düş . Sonra uyandım temiz bir kaynakta yıkadım ellerimi, armağanlar derip sunağa vardım, sundum adağımı koruyucu tanrılara gerektiği gibi. Yine Foibos ocağına süzülen bir kartal görüyorum. Ben korkudan dilsiz kalmışım öyle dostlar. Derken bir atmaca çullanıyor kartalın üstüne çevik kanatları pençeleriyle kafasını yolup kel ediyor. O da ürkmüş, büzülüp bırakıyor kendini. Bu düş kaygılandırdı beni. İşittiniz siz de, korkmuş olmanız gerek. Ancak, iyi bilirsiniz ki , oğlum üstesinden gelirse bu işin, seçkin bir kahraman olacak. Kötü olursa sonuç, kente karşı hesap vermekle sorumlu değil. Sağ salim dönsün yeter, bu ülkeye yine o buyuracak.
Bana büyük bir yardımda bulunabilirsiniz. İnşallah boş döndürmezsiniz beni. Başka kimseden hayır yok. (Kadın ağlamaya başlar. Bu ağlama inlemeye dönüşür. Kistunov acı içinde gözlerini kısar, dişlerini sıkar ve koltuğunun kollarına sıkı sıkı tutunur.) Afedersiniz. (Sakinleşmeye çalışır.) Kocam, efendim! Vergi tahsildarı Şukin. Kendisi beş aydan beri hasta… Beş aydır çekmediğim kalmadı… Sinir bozukluğu… Her şey sinirlerini alt üst ediyor. Parmağınızın ucuyla dokunacak olsanız böyle avaz avaz bağırıyor. (Birden bire avaz avaz bağırır. Kistunov’u yerinden uğratan tüyler ürpertici bir çığlık atar.) Nasıl, niçin sinirleri bozuldu, kimse bilmiyor. Zavallı adamcağız yatarken… Acı acı feryat etmek hakkımdır ama neyse… Beş aydır yatakta yatıp iyileşmeye çalışırken adamı işinden attılar. Durup dururken, hiç sebepsiz… Hastalığında neler çektim bilemezsiniz. Sabahtan akşama kadar bir dediğini iki etmedim. Akşamdan sabaha kadar başında bekledim. Bir yandan da bir sürü iş beni bekler. Evi süpürüp silmek, çocuklarıma bakmak, köpeğimizi, kedimizi, keçimizi, hasta olan kız kardeşimin kuşunu beslemek… Kız kardeşim. Başı dönüyor. Bir aydır fena halde başı dönüyor. Baş dönmesi her gün biraz daha artıyor. Onun çocuklarına, onun kedisine, onun keçisine bakmak da bana düştü. Sonra kız kardeşimin kuşu, benim çocuklardan birini ısırdı, bizim kedi onun kuşunu ısırdı, kolu kırık olan en büyük kızım, kız kardeşimin kedisini boğdu. Şimdi kız kardeşim buna karşılık bizim keçiyi istiyor, keçiyi vermezsek ya bizim kediyi boğacak ya da büyük kızımın öbür kolunu da kıracak… Sonra, kocamın maaşını almaya gidince yirmi dört ruble, otuz altı kopeğini kestiler. Neden diye sordum. Yardımlaşma sandığından borç almıştı dediler. Ama bu mümkün değil. Benden izinsiz borç alamaz. Kafasını kırarım. E tabii bu hasta halinde değil. Zaten benim de mecâlim kalmadı. Nerede eski kuvvetim. Taşı sıksam suyunu çıkarırdım. Ama üstünüze afiyet, bir öksürük ârız oldu. Öksüre öksüre ciğerlerimi kusacağım neredeyse. (Öyle feci öksürmeye başlar ki Kistunov neredeyse çatlayacaktır.) Kocamın hakkını istiyorum. Yirmi dört ruble, otuz altı kopeklik helâl parasını. Zayıf ve âciz bir kadın olduğum için bana vermiyorlar. Yüzüme karşı gülenler bile çıktı. Evet güldüler. Hatta kahkahalar attılar. (Yüksek sesle kahkahalar atar. Kistunov büzülür.) Oysa ağlanacak haldeyim ben. Benim gibi zavallı, çaresiz bir kadın. (Hıçkırır.) Gülünecek ne var bunda? Şimdiye kadar beş acentenin kapısını çaldım. Hiçbiri derdime kulak vermedi. Aklımı kaçırmak üzereyim. Saçlarım dökülmeye başladı. (Başından bir avuç saç çeker.) Bakın avuç avuç dökülüyor. (Masanın üstüne bir avuç saç atar.) Bir başka acenteye daha git, demeyin bana.