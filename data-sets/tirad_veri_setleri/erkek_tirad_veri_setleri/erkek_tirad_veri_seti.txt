Kur'andır bu! Her karanlığı aydınlatandır bu! Bütün sözlere, bütün eylemlere hakandır bu! (Kalabalığın üstüne yürür.) Kur'andır bu! Yerin göğün sırrını kesin buyruklarla açıklayandır bu! Tekmil peygamberleri doğrulayandır bu! Kur'andır bu! (Yavaş yavaş tahtına doğru çekilerek) O doğmayan ve doğurmayanın ağzından, doğrudan doğruya onun ağzından konuşandır bu. O ki yerde insanların yürek vuruşunu ayarlıyandır, gökte yıldızların dönüşünü sağlıyandır. Onun ağzından konuşandır bu! (Oturur.) Kur'andır bu! (Bekler. Kalabalık büyülenmiştir. Murat, Kur'andan bir yer açar, sessiz okur, sonra.) Sultanlar sultanı Hud suresinde buyuruyor ki: "Büyüğünüz sizden nasıl davranmanızı isterse, öyle davranacaksınız kullarım!" Sorarım size: Bu kitabın yanıldığını ileri sürecek müslüman var mı içinizde? Sultanlar sultanı Et-tevbe suresinde buyuruyor ki: "Ey inananlar, Tanrıdan korkun ve sadık kişilerle beraber olun!" "İnananlar" deniyor... Tanrıya inanmayan müslüman var mı içinizde? Derim ki kullarım, kıyamet göğü gergin bir davul kesilip gümbür gümbür ötmeden, yeryüzünü karanlık yankılar kanlı çığlıklarla tir tir titretmeden derim ki, gecenin sarp doruklarından öfke yangınları kopmadan, yamaçlardan inen som ateşten süvariler tüm kentleri köyleri kasıp kavurmadan, derim ki, kara elmas tolgalı başbuğ, o yağız Yokluk Sultan, suçlu suçsuz bütün canlıları şimşek bakışlarıyla eritmeden, güzel çirkin tekmil bedenleri kül etmeden. Kullarım, derim ki kendinize gelin iş işten geçmeden!
Yetişin! Hırsız var! Yakalayın! Adam öldürüyorlar! Can kurtaran yok mu? Hak, adalet nerede? Allah yok mu? Vurdular! Canımı aldılar! Gırtlağımı kestiler! Paramı çaldılar, paramı! Kim aldı, kim? Ne oldu? Nerede? Nereye saklandı? Ne yapayım? Nasıl bulayım?
Nereye koşayım? Nereye koşmayayım? Şurada mı acaba? Burada mı yoksa? Kim o? Dur! ( Kendi kolunu yakalar) Yakaladım. Ver paralarımı haydut! Eyvah! Benmişim yakaladığım. Neredeyim, bilmiyorum ki! Ben kimim? Ne yapıyorum? Bilmiyorum. Oldu bana olanlar! Param! Zavallı paracığım! Canım, sevgilim benim! Aldılar elimden seni! Sen olmayınca ben neye sığınırım artık, neyle avunur, neyle sevinirim? Her şey bitti benim için; dünyada yapacak işim kalmadı benim! Sensiz ne yaparım, nasıl yaşarım? Olacak şey mi?Yaptılar bana yapacaklarını! Dayanamam bu acıya, ölüyorum; öldüm,gömdüler beni! Diriltmek isteyen yok mu beni; versin paracıklarımı geri, ya da kimin aldığını söylesin. Ne var? Ne diyorsunuz? Kimse yokmuş. Bu işi yapan bir hayli pusuda beklemiş, fırsat kollamış olmalı; ben tam o yezit oğlumla konuşurken yapmış yapacağını. Haydi durma git. Git adalete baş vur; sorguya çektir bütün evi: Hizmetçi kadınları, uşakları, oğlunu, kızını, hatta kendini, kendini bile! 
(Seyirciyi işaret ederek) Nedir bu kalabalık? Ne diye toplanmışlar buraya? Kimin yüzüne baksam kuşku sarıyor içimi? Hepsi hırsızmış gibi geliyor bana. Ne o? Ne konuşuyorlar orada? Hırsız mı görmüşler? Nedir o yukarda ki gürültü? Hırsız orada mı yoksa? Ne olur, söylesin bir gören varsa, Allah rızası için söylesin! Aranızda mı saklı orada? Hepsi bana bakıp bakıp gülüyor. Görürsünüz hepsinin parmağı var bu hırsızlıkta. Haydi gelsin çabuk jandarmalar, polisler, tüfekler, hakimler, mahkemeler, işkenceler, darağaçları, cellatlar! Astıracağım, bütün dünyayı astıracağım. Yine de paramı bulamazsam kendi kendimi asacağım!
Kibrimden, gururumdan susuyorum sanmayın: Kendimi bu hallere düşmüş gördükçe, Bir düşünce kemirip duruyor içimi: Ben değil miyim bu yeni tanrılara Bütün üstünlüklerini kazandıran? Ama bu konuda susuyorum, Neler söyleyeceğimi biliyorsunuz . Buna karşılık, dinleyin ne kadar düşkündü ölümlüler, Ve ben bu ağızsız, dilsiz çocuksu varlıklara Nasıl verdim aklı, düşünceyi, Anlatayım bunu, insanları küçültmek için değil, Onlara ne büyük iyilikler ettiğimi göstermek için. Önceleri insanlar görmeden bakıyor, Dinlediklerini anlamıyorlardı, Uzun ömürleri boyunca düş görüntüleri gibi Düzensiz, gelişigüzel yaşıyorlardı. Bilmiyorlardı duvar örmesini. İçine güneş giren evler yapmasını, Ağacı kullanmasını bilmiyorlardı. Yerin altında, karanlık mağaralarda Karınca sürüleri gibi yaşıyorlardı. Ne kışın geleceği belliydi onlar için, Ne çiçekli baharın, ne hareketli yazın. Bilinç yoktu hiçbir yaptıklarında Ben gösterinceye kadar onlara yıldızların Doğuş batışlarını kestirmenin yolunu. Sonra sayı bilgisini verdim onlara, Bu kaynak bilgiyi onlar için ben bulup çıkardım. Sonra harf dizilerine geldi sıra, O dizilerdir ki belleği her şeyin, Anasıdır bilimlerin ve sanatların. Hayvanlara da ilk boyunduruk vuran ben oldum Ölümlüleri kurtarmak için kaba işlerden; Atlan dizginleyip arabalara koştum, Zenginlerin şanını artıran arabalara. Denizler aşan gemilerin bez kanatlarını Bulan da benim, başkası değil. Evet, ölümlüler için neler bulmuşken, Bugün, zavallı ben bulamıyorum yolunu Kendi başımı dertlen kurtarmanın. Dahası var, dinledikçe şaşıracaksın: Ne bilimler, ne sanatlar daha çıkardım! En önemilerinden biri de şu: İnsanlar hasta düştükleri zaman Ölüp gidiyorlardı devasızlık yüzünden; Ne yiyecekleri şeyi biliyorlardı Ne içecekleri, ne de sürünecekleri şeyi. Ben öğrettim onlara otları, bir bir karıştırıp Bütün hastalıklara karşı ilaçlar, Cana can katan merhemler yapmasını. Ya toprağın insanlardan sakladığı hazineler? Tunç, demir, gümüş, altın ve bütün madenler, Kim buldum diyebilir bunları benden önce? Hiç kimse... Yalan söyler kim buldum derse. Uzun sözün kısası, şunu bilmiş ol: Bütün sanatları Prometheus verdi insanlara.
Bir kere Zonguldak'a gitmiştim, yıllarca önce... Karanlıktı abicim... (Sessizlik.) Kömür madenlerinde çalışıyordum o zamanlar... Grizu patlar, herkes ölür, geriye kalanlar çalışmaya devam eder, yine grizu patlar, yine herkes ölür... geriye kalanlar çalışmaya devam eder... Ama bir gün geldi ki.. kravatın icadını açıkladım abicim. Kravat abicim.. boyunbağı.. hani "kravatsız girlmez" derler ya.. işte oradaki kravat.. (Bir elinde tabanca, öbüründe Dom Perignon) Madendeydik abicim.. ineli on saat olmuştu... Hepimiz öksürüyorduk... Birisi başlıyordu kısa bir öksürük solosu geçmeye.. derken bir diğeri katılıyordu.. derken bir üçüncü, dördüncü derken onlarca, yüzlerce, binlerce insan öksürmeye başlıyordu... Senfoni gibi! Feci bir durum abicim.. bildiğin gibi değil.. orada.. o gün aklıma geldi abicim... Kravat abicim.. boyunbağının icadını icat ettim orada, yerin yedi kat dibinde... Şöyle dedim kendi kendime: Uygar insan öksürmez. Doğrudur ha, kaç yüz kere gözlemiştim, o herifler hiç öksürmüyordu.. karıları da öksürmüyordu, çocukları da... Çünkü uygardılar... Neden uygardılar abicim ve biz neden uygar değildik ve ha babam öksürüyorduk? Ha? Sorarım size ulan dedim kendime içimden bağırarak! Biz neden öksürüyorduk durup dururken?! Dokuzuncu koridorda bir patlama oldu abicim.. ben bunları düşünürken... Bütün galeri çökmüş.. ertesi gün öğrendim... 44 ölü.. yaralı filan yok.. zaten o meslekte ya ölürsün.. ya da yaşarsın.. ikisini de öksürerek yaparsın ama.. ama.. neden, neden, neden öksürüyorduk acaba? (Sessizlik.) Uygar değildik. Neden uygar değildik? Kravat takmıyorduk çünkü! (Sessizlik.) Anlaman gerekiyor abicim, kravatlar öksürmez. Bak anlatayım sana! Yıllarca.. yüzyıllarca önce.. kravatın icadından epey önce.. kömüre ihtiyaç duyan bazı insanlar.. bazı ince insanlar, boğazlarına kömür tozu kaçmasın diye boyunlarına bez parçaları bağlamaya başladılar! Basit bir eylemdi bu ama koskoca bir tekstil, mensucat sanayi doğdu bu gereksinimden! (Sessizlik.) Bez parçaları pahalıydı.. yerin yedi kat dibinde kendi ciğerini tükürmek ucuzdu.. dolayısıyla herkes boynuna dolayamıyordu şu medeniyet yularını! Kravat takabilenler.. yeryüzüne çıktılar.. takamayanlar.. yeraltında kaldılar... O gün orada bunu açıkladım herkese... Kravat, kömür tozları boğazınıza kaçmasın diye icat edilmiş ve son derece uygar bir alettir. İşime son verdiler abicim. Ben de buraya döndüm... Yine... Kravatın İcadı ve Muhtelif Kullanılışı diye bir kitap yazdım. Yazmak istedim yani... Heh heh heh.. kağıt kalem zor bulunuyor buralarda.. kravat gibi namussuzum! (Sessizlik.) İşte böyle! (Sessizlik. Birbirlerine bakarlar bir an. Sonra Nuri önüne bakar hüzünlü.) Kravat.. kömür madenlerinde icat edilmiştir.
Dostlar, Romalılar, vatandaşlar, beni dinleyin: Ben Sezar’ı gömmeye geldim, övmeye değil.  İnsanların yaptıkları fenalıklar arkalarından yaşar, iyilikler çok zaman kemikleriyle beraber gömülür; haydi Sezar’ınkiler de öyle olsun.  Asil Brutus size Sezar’ın haris olduğunu söyledi; eğer böyleyse, bu ağır bir suç.  Sezar da onu pek ağır ödedi.  Şimdi burada Brutus’la diğerlerinin izinleriyle, çünkü Brutus şeref sahibi bir zattır; zaten hepsi, hepsi şerefli kimselerdir, evet müsaadeleriyle burada Sezar’ın cenazesinde söz söylemeye geldim.  O benim dostumdu, bana karşı vefalı ve dürüsttü; lakin Brutus haris olduğunu söylüyor ve Brutus şerefli bir zattır.  Sezar Roma’ya birçok esir getirdi, devlet hazinelerini bunların kurtuluş akçeleri doldurmuştu.  Acaba Sezar’da hırs diye görülen bu muymuş?  Fakirler ne zaman ağlasa, Sezar’ın gözleri yaşarırdı; hırs daha sert bir kumaştan olsa gerek.  Fakat gene Brutus onun için haristi diyor; Brutus da şerefli bir adamdır.  Siz hep gördünüz, Luperkalya yortusunda ben kendisine üç defa kırallık tacı sundum, üç defasında da reddetti; hırs bu muymuş?  Gene Brutus, haristi diyor.  Ve şüphesiz kendisi şerefli bir adamdır.  Ben Brutus’un dediklerini çürütmek için söz söylemiyorum, buraya bildiklerimi söylemeye geldim.  Bir zamanlar siz onu hep severdiniz, bu sebepsiz değildi; öyleyse sizi ona yas tutmaktan alıkoyan nedir?  Ey izan!  Sen hoyrat hayvanlara sığınmışsın, insanlar da muhakemelerini kaybetmiş.  Beni affedin.  Kalbim tabutun içinde, şurda, Sezar’ın yanında, tekrar bana gelinceye kadar beklemeli.
(Nefes nefese girerek) Ben Nuri. (Klasik tragedyalardaki haberciler havasıylasoluk soluğa konuşarak.) Ey bütün nizamların dışında kalan bir hiyanetin faili şaşkın kadın. Kaç. Her ne vasıta olursa gemi, araba, uçak, dolmuş, çöp kamyonu kaç. Zilha kaç. Bohçacı Raziye o kadar gizli tutulan düğün haberini Sinekli’ye getirdiğinde ben Ali’nin yanında idim. Bursa bıçağı ile tırnaklarını kesiyordu. Raziye şom ağzını açıp da hali keyfiyeti nakledince Ali şöyle bir yumuldu. İyi mi? İlkin rengi attı. Gözleri kaydı. Gülmeyi denedi. Ah buna gülme değil, ağlama demek daha iyi olurdu. Kahkaha atmak istiyor ama boğuk sesi hıçkırık gibi çıkıyordu. Eli tabancasının kabzasına gitti. Biz ilkin kendini intihar edecek sandık. İstidacı Derviş, Beşvakit Niyazi, Bileyci Temel ortaya atıldılar. “Sana yapılan bu hakaret bize yapılmış sayılır” dediler. “Ey Kurşuncu Hasibe bacının asil oğlu Ali, ruhsat ver senin öcünü almak şerefi bize müyesser olsun” dediler. İyi mi? Onun üzerine Ali onları eliyle itti. “Zilha’yı onlara ram edersem bana da anlı şanlı Keşanlı Ali demesinler” diye kükredi. İyi mi? Şerif abla işin sarpa sardığını görünce, “Koş, Zilha’ya haber ilet, hemen kaçsın” diye beni sana yolladı. Arka patikadan bir çığ gibi kendimi Şerbet deresi yoluna attım. Şerif ablanın helalarını temizleyen belediye hortumlusuna atlayıp buraya uçtum. Ali, tabanca elinde yolda geliyor abla. Kaç Zilha, kaç anam. Her ne vasıta olursa gemi, araba, uçak, dolmuş, çöp kamyonu kaç anam… (Bir maraton habercisi gibi yıkılır.)
On üç yaşındaydım. Ortaokula gidiyordum. Babam öleli iki yıl olmuştu. Yoksul düşmüştük. Annem terzilik yapıyordu, zar zor geçiniyorduk. Büyük bir evin iki odasında oturuyorduk. Kitaplarımın çoğu noksandı, okul çantam bile yoktu. Bayram geldi. Annem ne yaptı etti, bana bir ayakkabı aldı. Bir pantolonla bir gömlek dikti. Sabah erkenden kalkıp giyindim. Bir gün önceden sözleşmiştik, iki arkadaşım beni evden alacaklar, birlikte bayram yerine gidecektik. Atlı karıncaya, kiralık bisikletlere binecektik, tatlıcıda tatlı yiyecektik. Belki sinemaya da gidecektik. Annemden para istedim. “Paramız yok oğlum,” dedi. Çılgına dönmüştüm, arkadaşlarım neredeyse geleceklerdi. Onlara ne diyebilirdim? Parasız olduğumuzu, bu yüzden bayram yerine gidemeyeceğimi söyleyemezdim ya... Hırçınlaşmıştım, üstümdekileri çıkarıp duvarlara atmaya başladım. Beni üzgün üzgün seyreden annem, o zaman dolaptan çantasını çıkardı, para aradı. Bula bula bir lira buldu. Kadıncağızın bir lirası kalmıştı yalnız, bütün parası oydu. O bir lirayı bana uzattı: “Haydi giyin,” dedi, “Bir lira yetmez mi?”... Bir lira o zaman büyük paraydı. Oraya buraya attığım elbiselerimi ayakkabılarımı topladım. Yeniden giyindim, paramı cebime koyup arkadaşlarımı beklemeye başladım. Geldiler. Biraz oturdular. Annem onlara şeker ikram etti, ikisini de okşadı, öptü. Sonra: “Haydi artık gidin!” dedi. “Güzel güzel eğlenin!”
Sokağa çıktık. Çok neşeliydim, kabıma sığamıyordum. Fakat köşeyi dönerken evimize baktım, annem pencereden uzanmış, gülümseyerek bana el sallıyordu. O zaman içimden bir ağlamadır geldi, gözlerim dolu dolu oldu. Tıkanıyordum. Ağladığımı belli etmemeye çalışarak arkadaşlarıma: “Ben gelmeyeceğim” dedim. Neden olduğunu anlamadılar. Biri: “Paran yok ondan gelmiyorsun.” dedi, alay ederek. Elimi cebime attım ve bir lirayı çıkarıp gösterdim: “İşte para!” dedim. Beni orada bırakıp gittiler. Sokaklara gelişi güzel dalarak bir süre sersem sersem dolaştım. Kimseye göstermeden doya doya ağladım, sonra gözlerimi sildim,elimden geldiği kadar neşeli olmaya çalışarak eve döndüm. Annem beni görünce: “Neden döndün?” diye sordu. “Canım istemedi” dedim ve cebimden bir lirayı çıkarıp anneme uzattım. Zavallı kadıncağız, çok şaşırdı, parayı elimden alıp masanın üstüne koydu. Sonra beni kucakladı, göğsüne bastırdı. Hıçkıra hıçkıra ağlamaya başladı. Ben ağlamıyordum artık. Sokakta doya doya ağlamıştım. Annemin yüzünü öptüm, ağlamamasını söyledim. (Susar, dalar, düşünür) Artık üzüntülü değildim. Bayram yerine gidemediği için üzülmek benim gibi koca bir çocuğa, bir ortaokul öğrencisine yakışmazdı. Olgun bir adam olmuştum birdenbire.
(Işıklar yandığında koltuğundadır. Elinde tenis raketi..) Ne çok şey anlatabilirim! Hoşsohbet biriyimdir aslında. Yine de, pek sevmezler beni. Nedense çekinirler. Huysuz herifin biri olduğum söylenir orda burda. Aldırmam. Her söylenen lafa kulak kabartırsanız işiniz iş demektir, yalan mı! Benim işim ise.. Size komik gelebilir belki ama, oyun oynarım ben. Sıkı bir oyuncuyumdur hani. Fazlasını sormayın, anlatmam. Bir işim daha vardır bu arada. Ona iş denir mi, bilmem ama.. (Kolundaki aleti gösterir.) Bunu saat sanırsanız aldanırsınız. Dünya nüfus göstergesidir bu. Şu an, evet şu an yeryüzünde kaç insan evladı var, anında söyleyebilirim. Tam tamına, altı milyar, yediyüz yirmi milyon üçyüz kırkaltı bin seksen dört kişi. Yemin ederim ki doğru! Eh, ne yapalım, herkesin bir merakı var işte. Ben sizin o minik içki şişelerini yan yana dizip de eşe dosta gösterip böbürlenmenize karışıyor muyum! Aslında itiraf etmek gerekirse, sorumluluk duygusu fazla olan biri değilim. Sorumluluk almaktan da ana değilim hani. Dalgacının biri olduğum bile söylenebilir canım! Bana kalsaydı ne o, ne bu, şair olmak isterdim! Çok ciddiyim. Güzel, körpecik kızlar sırtımı kaşıyıp yelpaze sallarken ben de şarabımı yudumlayıp şiirler döktürseydim fena mı olurdu sanki! Ya da bir yazar olup öyküler kurmak! Bakın bu da fena değil.. Yeni yeni insanlar salardım yeryüzüne ve onlar birbirlerini didiklerlerken ben de bir köşeye çekilir ve keyifle izlerdim kurguladığım dünyayı. Olmadı işte! Ne yaparsınız, beni kurgulayan da böylesini uygun görmüş. Ancak hayatın kendine has kuralları var. Acımasız bir dünyayla burun buruna geliyoruz pencereyi araladığımızda. Üzümler kendiliğinden şaraba dönüşmüyor. Çaba gerekiyor çünkü. Sonuç olarak, şiiri çoktan bıraktım. Öyküye zaten başlamamıştım. Herkes gibi yaşamayı seçtim sizin anlayacağınız. Ayrıca bir yazar nedir ki! Eninde sonunda kendi gölgesiyle sohbet eden bir ademoğlu! Yalan mı?
Şimdiden kantarın topuzunu kaçırdım bile. Yazmak şart değil ya, bir öykü anlatacaktım size. Her ne kadar yazar olamadıysam da, bir yazarın öyküsünü aktaracaktım. Aldığı bir siparişin heyecanıyla soluğu kıyıkentteki bir motel odasında alan bir düş ustasının öyküsünü, evet! Eh, motel masrafını ödeyecek olan kendisi değil nasıl olsa! Motelin en güzel odasına yerleşmekten kim alıkoyabilir ki kendisini! Ne keyifli bir durum, öyle değil mi! Ancak şu üzümdeki çaba burada da gerekiyor. Sözcüklerden şarap yapmak kolay mı sanıyorsunuz yoksa? Felsefe paralayacak değilim. Yüzüme gözüme bulaştırmadan öyküyü anlatabileyim, yeter bana. Son olarak söyleyeceğim şu: Yazarlar yarattıkları aracılığıyla özlemlerini dile getirirler biraz da.. Maharet sözcüklerde sizin anlayacağınız. Ah sözcükler! O görünmez kanatlar.. O duyulmayan kanat çırpışları.. Kimi zaman da nasıl aldatır biz çaresiz insanları! Bütün bu söylediklerim gibi tıpkı. Yoksa siz.. deminden beri konuştuğumu mu sanıyorsunuz? (Yerinden doğrulur, raketi sallayarak çıkar.)
Caligula! Sen de suçlusun,sen de.Öyleyse ha biraz fazla ,ha biraz eksik.İyi ama,suçsuz insanın bulunmadığı şu yargıçsız dünyada kim cesaret edecek beni yargılamaya!(Aynaya yaklaşır kederli bir sesle )Görüyorsun ya,Helicon geri dönmeyecek.Ay’ı elde edemeyeceğim.Ah ne acı şey haklı olmak ve ölene kadar devam etmek.Evet ,ölmekten korkuyorum.Silah sesleri!Suçsuzlar zafere hazırlanıyor.Niçin onların yerinde değilim!Korkuyorum.Ne iğrenç bir şey,başkalarını hor gördükten sonra,kendini de aynı korkaklık içinde bulmak!Hiç önemi yok.Korku devam etmez.Az sonra insanın yüreğine ferahlık veren o büyük boşluğa kavuşacağım.Büyük bir boşluğa. Aman Tanrım ne karışık gözüküyor dünya!Oysa her şey çok basit.Ay’ı ele geçirseydim,aşk yeterli olsaydı,herşey değişecekti.Ama nasıl gidermeli şu susuzluğu?Hangi yürek ,hangi tanrı verebilir bana göller dolusu suyu?(Diz çöker,ağlar)Ne bu dünyada,ne ötekinde beni doyuracak hiçbirşey yok.Oysa biliyoruz ki,(Ağlayarak elini aynaya uzatır)olanaksızın mümkün olması yetecekti imkansız!Dünyanın ve varlığımın en son sınırına giderek aradım seni.Ellerimi uzattım!(bağırır);Elimi uzatıyourm ve karşımda hep seni buluyourm,oysa sana karşı içim kin dolu.Gitmem gereken yolu bulamadım.Hiç bir yere varamıyourm,hiç bir yere özgürlüğüm iyi bir özgürlük değil.Hiç bir haber yok!Hala hiç bir haber yok.Of!Ne uzun gece ‘Helicon geri gelmeyecek:Sonsuza dek suçlu kalacağız,insan yüreğini kaplayan acı kadar ağır bu gece.İnsan Yüreğini kaplayan acı kadar... 
(Bacanın yanına çömelir, titrek korkak ve yavaş bir sesle ) İşte…( durur ) Sözün kısası, ben koca bir herifim… Doksanlık koca bir herif… Bu dünyada çok şey gördüm, çok şey işittim. Hastalık nedir hiç bilmezdim. Daha üç yıl evvel dünyaya bir çocuğum daha geldi. Torunumun torunu ile bir yaştadır. Fakat neden bilmiyorum son günlerde yüreğime bir ölüm korkusu düştü. Ne etsem ne yapsam bundan kurtulamıyorum. Yemek yerken lokmam boğazıma diziliveriyor. Gözüme uyku girmiyor. Karımın teni bile bana haram oldu. Dokununca sanki Azrail oymuş, vücudum buz kesilip irkiliyorum. Geçen oğullarımdan hangisi bilmiyorum; yanıma geldi: “ Baba benim bile bir ayağım çukurda… Sen ise beline kadar çukurdasın… Ahret hazırlığı ne vakit?” dedi. Az kalsın oracıkta yığılıp kalıvericektim. İşte bak şimdi bile yüreğim küt küt atmaya başladı. Bacı, canım Bacı, söyle bana ecel… (sözünü bitiremez, durur başını eğer ) Senin adını çoktan beri duyarım. Her yana ün salmışsın. Nice büyükler, küçükler, şahlar, şeyhler, mollalar, keşişler,gavur, Müslüman, Yahudi, her dinden, her mezhepten, nice insanlar gelip senden medet istiyorlar. Söyle bana ne vakit öleceğim. Bilirim herkes için ölüm mukadderdir. Bir gün, gelecek. Nasıl olsa bir gün, gelecek. Otururken mi? .. Yürürken mi?.. Yemekte mi?.. Yatakta mı?.. Bilmiyorum. Günün birinde mutlaka demirden ağır, buzdan soğuk eli omzuma dayanacak. ( Vücudu ürperir. Yüzünden müthiş bir elem gölgesi geçer. ) Aha, niçin genç iken ölmedim!.. İhtiyarlıkta her şey gibi ölüm de zor oluyor. Doksan yıl, doksan yıl bu!.. Her yanımdan dünyaya sımsıkı bağlanmışım. Yüz yıllık ağaçla beş yıllık, on yıllık ağacın devrilmesi bir mi? Bir fidanı bir rüzgar kolaylıkla söküp atabilir, ama bir ağacı. 
Ey tabiat!  Benim tanrım sensin!  Ben senin kanunlarına kul köleyim.  Kardeşimden on, on beş ay sonra dünyaya geldim diye niçin o baş belası göreneklerin zulmüne uğrayayım?  Toplumların o titizliği beni niçin haklarımdan mahrum bıraksın?  Piçmişim, alçağı, sefilin biriymişim, neden?  Benim de namuslu, şerefli bir kadının evladı kadar hatlarım düzgün, ruhum asil değil mi?  Bedenim babamın kalıbını taşımıyor mu?  Öyleyse niçin piçlik, alçaklık damgası vuruluyor bize?  Biz tabiatın gizli şehvet anlarında vücut bulurken, evliliğin soğuk, yavan ve bıkkın döşeğinde, uyku ile uyanıklık arasında vücut bulan o ahmaklar sürüsünden daha özlü, daha dinç, daha ateşli unsurlarla yoğrulmadık mı?  Ee... meşru kardeşim Edgar, mirasın benim olacak!  Babamız, piç Edmund'u meşru oğlu Edgar kadar seviyor.  "Meşru oğlu!"  Ne de güzel söz!...  Hel şu mektup istediğim tesiri yapsın, hele yalanım muvaffak olsun, piç Edmund meşru Edgar'ı nasıl alt edermiş, o zaman görürüz.  Büyüyorum artık...  Yükseliyorum.  Hadi tanrılar, koruyun piçleri!
Esin rüzgarlar, esin!  Yanaklarınız çatlayıncaya kadar üfürün!  Kudurun!  Esin!  Seller, boşanın!  Kuleleri, tepelerindeki fırıldaklara kadar sulara gömün!  Düşünce hızıyla bir an içinde çakıp sönen kükürtlü ateşler, meşeleri yaran yıldırımın öncüleri, alazlayın şu ak saçlı başımı!  Siz de ey gökler, kainatı saran o korkunç gürlemelerinizle yamyassı edin şu yuvarlak dünyayı!  Tabiatın insan döken kalıplarını paramparça edin; nankör insan üreten tohumları silip süpürün!
Gökler, gürleyin var kuvvetinizle!  Yağmurlar, akın!  Yıldırımlar, saçın ateşinizi!  Siz benim kızlarım değilsiniz ki!  Ben sizi nankörlük ediyorsunuz diye yerebilir miyim?  Koca bir ülkeyi vermedim ki size; "evlatlarım" demedim ki size!  Bana hiçbir itaat borcunuz yok sizin!  Onun için keyfinize bakın, neniz varsa yağdırın üzerime...  Görüyorsunuz, kölenizim artık...  Gücü kalmamış, adam yerine konmaz olmuş, zavallı, alil bir ihtiyarım.  Ancak "o habis kızlarıma yardakçılık ediyorsunuz" demekten de kendimi alamıyorum.  O melunlarla birlik oluyor, böyle yaşlı ve ağarmış bir başa göklerden savaş açıyorsunuz.  Ayıp!  Ayıp!
Boş konuşmalarla zamanımızı harcamayalım!  (Bir an, şiddetle)  Fırsat varken bir şeyler yapalım!  Her gün birilerinin bize ihtiyacı olmuyor.  Aslında özellikle bize ihtiyaç duymuyorlar.  Başkaları da daha iyi olmasa bile, aynı derecede bizim yaptıklarımızı yapabilirlerdi.  Kulaklarımızda çınlayan şu yardım çığlıkları bütün insanlığa yöneltilmiş!  Ama burada, zamanın bu anında, istesek de istemesek de bütün insanlık biziz.  Çok geç olmadan bundan yararlanalım!  Zalimce bir alın yazısının bize layık gördüğü iğrenç güruhu hakkıyla temsil edelim!  Ne dersin?  (Estragon hiçbir şey söylemez)  Kollarımızı kavuşturup yardım etmenin iyi ve kötü yanlarını hesaplarken cinsimize kötülük etmediğimiz doğru.  Kaplan hiç düşünmeden hemcinsinin yardımına koşar ya da çalılıkların kuytularına siner.  Ama sorun bu değil.  Sorun burada ne yaptığımız.  Ve cevabı bildiğimiz için mutluyuz.  Evet, bu uçsuz bucaksız karmaşada kesin olan tek bir şey var.  Godot'nun gelmesini bekliyoruz.  Ya da gecenin çökmesini.  (Bir an)  Buluşacağımız yere saatinde geldik ve bu da sonu işte.  Aziz değiliz ama bu da sonu işte.  Aziz değiliz ama buluşacağımız yere saatinde geldik.  Kaç insan böyle bir şeyle övünebilir?
Din adamıyım ama,insanım da.Sizin ilahi güzelliğiniz karşısında,ihtiyar,elden,ister istemez gidiyor;İnsan düşünümez oluyor.Bu tarzda konuşmam size garip gelir,biliyorum,fakat ne yapayım efendim,ben de nihayet melek değilim ya.Bunları bir günah sayıyorsanız kabahat benbde değil,sizde,sizin güzelliğinizde.İnsan ölçülerini aşan güzelliğinizi o muhteşem parlaklığıyla gördüğüm an esiriniz oldum.O ilahi bakışlarınızdaki sihir ruhumun kapılarını zorla aştı.Oruçlar,dualar,niyazlar,hiçbiri kar etmedi.Bütün adaklarımın, bütün niyazlarımın gayesi,döndü,dolaştı güzelliğiniz oldu.Bakışlarımla ahüzarımla bunu size binlerce defa anlattım.Şimdi de sözle anlatmaya çalışıyorum.Size layık olmayan kölenizin çektiklerine bir bakın da azıcık olsun insaf edin.Ne olur,beni biraz avutun.Merhametiniz hiçliğime kadar inmeye tenezzül ederse ,ey ilahi kadın size eşi görülmemiş bir imanla ebediyyen bağlanırım..Korkmayın benim yüzümden şerefiniz tehlikeye düşmez.Vefasızlığından da endişeye lüzum yok.Kadınların deli divane oldukları o züppe aşıkların bütün yaptıkları kuru gürültü,bütün söyledikleri safsatadır.Durmadan başarılarını anlatır,böbürlenirler.Kadınlardan bir parçacık güleryüz görmesinler,hertarafa yayarlar.Dilllerini de tutmayı bilmezler. Zevzeklikleriyle kendilerine itimat eden sevgililerini elaleme kepaze ederler. Ama bizler onlardan değiliz.Aşk ateşi bizi içimizden yakar.Biz zahidiz,kendi adımızı ,kendi şerefimizi korumaya mecburuz.Böylece sevdiğimizin de şerefini korumuş oluruz.Bizim aşkımızı kabul eden kadın rezaletsiz aşka,korkusuz zevklere nail olur.
Okulda altı yedi yıl geçirdim; tek, içimde bir heves uyansın diye.  Acentelerde katiplik, seyyar satıcılık, nasıl olursa olsun bir iş bence iyi idi.  Oysa öyle yaşamak, yaşamak değilmiş.  Sıcak yaz sabahları yer altı trenlerine tıkılmak, ömrün olduğu kadar senet kaydetmek, telefona cevap vermek ya da alıp satmak.  Açık havaya çıkıp gömleğini atarak oturmak dururken yılın elli haftasını, iki haftalık tatil uğruna, işkence ile geçirmek.  Yanındaki arkadaşlarının bir üstüne geçmekten başka bir şey düşünmemek:  İşte, geleceğini güvence altına almak böyle yapmakla oluyor.  (Heyecanı artmaktadır.)  Savaştan önce evden ayrılalı beri yirmi otuz iş değiştirdim.  Happy, hepsi de sonunda aynı çıkıyor.  Bunun farkına ancak son zamanlarda vardım.  Nebraska'da sürücülük ettiğim sırada, ondan önce Arizona'da, son kez de Teksas'da.  Bu kez onun için eve geldim; galiba bunun farkına vardım da geldim.  Son çalıştığım çiftlik var ya, şimdi orda bahardır.  On beş kadar tayları olacaktı.  Biliyor musun, anasıyla yavru tay kadar iç açan, göze hoş görünen manzara azdır.  Hem şimdi oralar ılıktır da.  Teksas şimdi ılıktır, bahar içindedir.  Benim bulunduğum yerde de ne zaman bahar olsa içimden doğru bir şey depreşir.  "Bir baltaya sap olamıyorum," derim; "Ben ne halt ediyorum, haftada yirmi sekiz dolarla yetinip atlarla vaktimi öldürüyorum.  Otuz dördüne geldim, kişi ev bark edinmeli vakitken."  İşte, öyle zamanlarda koşup eve geliyorum.  Ama şimdi buradayım ya, ne yapıp edeceğimi kestiremiyorum.  (Biraz durduktan sonra.)  Eskiden beri yaşamımı boşa harcamamak baş düşüncemdi.  Ama buraya her dönüşte yaşamımı boşa harcamaktan başka bir şey yapmadığımı anlıyorum.
Diğer çoğu hastalıkta olduğu gibi benimkinin de temelleri çocukluğuma dayanıyor. Hayır hayır düşündüğün gibi baskı altında falan büyümedim, şiddete de maruz kalmadım. Bahçesinde onlarca ağaç olan bir evde büyüdüm. Bir sürü arkadaşım vardı ve çok da iyi bir ailem. Şimdi “bütün rağmen nasıl oldu da kafayı yedin” diye soracaksın bana. Peki söylüyorum: Benim hastalığım; insanlara mutluluk vermek… Bakma bana öyle garip garip. Ciddiyim ben. Küçüklüğümden beri çevremdeki herkese bıkmadan, usanmadan mutluluk vermeye çalıştım. Başkaları mutlu olduğunda ben daha da mutlu oldum. Neden diye sorma sakın. Ben gerçek bir insan olmaya çalıştım. Bir de çocukluğumda bir film izlemiştim. İnsanları sadece güldürerek tedavi eden bir doktor vardı filmde. Ondan etkilenmiş olabilirim biraz. Düşünsene; ilaç yok, sadece gülücükler var. Bunu kendime vazife olarak aldım ve büyüyüp kocaman bir adam olana kadar da herkesi mutlu etmeye çalıştım. İnsanların sorunlarını dinlemek ve çözümler üretip onlara sunmak hoşuma gidiyordu. Hatta biliyor musun öyle güzel bir mutluluk zinciri kurmuştum ki bir kişinin sorununu başkalarıyla tartışıp fikirleri sentezliyor ve en iyi çözümü o kişiye sunuyordum. Bütün bunları not ettiğim kocaman bir defterim vardı. Nitekim gel gör ki işler pek yolunda gitmemeye başladı. İnsanlar bir süre sonra bana sırt çevirdiler. Hep gülmek olmazmış. Sorunları da yaşamak, hüznü de tatmak gerekirmiş. Beni her an mutlu görenler artık bana bir uzaylıymışım gibi bakmaya başladılar. Aslında onların biraz da haklı olduğunu anladığımda artık çok geçti. 
Dışlanmıştım. Nasıl ki büyük bunalımlar yaşayanlar deli ilan ediliyorsa hep  mutlu olanlar için de aynı şey geçerliymiş. Anlayacağın sonunda kendimi bu ruh sağlığı hastanesinde buldum. Kendini bulmak…  Ben gerçekten kendimi burada buldum çünkü burada bir sürü sorunlu var. Ve ben de hepsinin yardımına koşabilirim. 
Şimdi, Abdullahcığım.. İlk filmimi çevirmekteyim.. Cüneyt ağbi başrolde.. Kız da Türkan Sultan.. Cüneyt ağbi gariban, bizim gibi.. Türkan Sultan varlıklı bir pezevengin kızı.. Cüneyt ağbi de yoksul bir pezevengin oğlu.. Aşk ferman dinler mi, bi görüşte vuruluyor Cüneyt ağbimize.. Buluşacaklar.. Türkan Sultan arabasıyla, yoksul delikanlı Cüneyt ağbimizin beklediği Sarıyer sırtlarına gelmektedir.. Cüneyt ağbi uzaktan arabayı tanıyor.. "Sultan, Sultaaaan" diye koşarken, aniden bir kamyon.. (Müzik sesi yapar) altına alıyor Cüneyt ağbiyi.. Kör oluyor kör.. Artık o, kör bir kemancıdır!.. Ona acıma, gözleri açılacak sonunda.. Bana acı asıl.. Dublör benim!.. Kamyon bana çarpıyor, Cüneyt ağbi yatıyor.. Sahneyi yeniden çekiyorlar, kamyon bana çarpıyor, Cüneyt yatıyor.. Beğenmiyorlar yeniden çekiyorlar, kamyon yine bana çarpıyor.. Cüneyt yatıyor!.. Türkan'ın sevgisi sahte değildir.. Babasının karşı koymalarına rağmen, Cüneyt'in çalıştığı, kör keman çalıp arabesk söylediği meyhaneye gelmektedir, her gece. Buraya dikkat.. Yeşilçam'da bir kahve vardır, siz görmediniz oraları.. O kahvede bizim figüran takımı bekler.. (Duygulanır..) Bir rol verilir umudu ile beklerler.. (Yeniden neşeli.) İşte o kahvede, günlerdir bir rol verilir umuduyla bekliyoruz.. Bir minibüse doldurdular hepimizi.. Yallah Sarıyer sırtlarındayız.. İşte o meyhanedeki içki içenleri oynayacağız.. Hani dedim ki, madem içki içenleri oynayacağız, filme uygun olarak sosyal gerçekçi olsun, baştan bir iki kadeh atalım.. Tam bizim sahne geldi ki hepimiz zom, aynen.. O Memduh olacak bağırdı!.. Recisör.. "Ben sizden meyhanede içer gibi yapacak adamlar istedim.. Bunlarla olmaz.." Ben de vallaha da billaha da sırf latife olsun diye, kolumla da destekleyerek "Yeşilçam'da ayık adam nah bulursun!." demiş bulundum. Birden, başta Memduh ağbi olmak üzere, setçisi, ışıkçısı, kameramanı ve hatta Cüneyt'in üstüme doğru geldiklerini gördüm.. Fatma abla var ya, o da çekimi seyrediyormuş, ayakkabıyı çıkarttığı gibi yallah üstüme!. Yer misin yemez misin? Hani, Cüneyt karateci ya, kolumu kırmaya çalışıyor, Fatma topuklusuyla başıma, hele o Türkan yok mu, bi de hanımefendi derler, hayalarıma hayalarıma ver ediyor tekmeyi.. Memduh ağbi desen, durmadan kafa atıyor!.. Tam bayılıyordum ki Memduh'un şunu söylediğini duydum: "Bu ipneyi!" Yani beni! "Bu delikanlıyı, en seri vasıtayla İstanbul il sınırları dışına çıkartın, bu yaştan sonra hapishanelere giremem!" Gözümü açtığımda burdaydım, Ankara'daydım.
Tam anlamıyla kurşuna dizileceksiniz. Yalnız sizi değil sözlerinizi ,düşüncelerinizi, kurduğunuz düşleri ve yutturmacadan başka bir şey olmayan dünya görüşünüzüde kurşuna dizeceğiz.DOLDUR VE KAPAT.
Bize insancılık diye öğrettiğiniz gerçek olsaydı eğer en iyi öğrenciniz ben HERBERT böyle karşınızda dikilip sizi öğretmenimi zincire vurulmuş bir hayvan gibi kurşuna dizdirtebilirmiydim? 
Öğretmenler odasına geldiğimiz sabahı hatırlayın.Bize öğrettiğiniz düşünce özgürlüğü söz konusuydu.Okuttuğunuz kitabı getirip şu şu şu kişilerden hoşlanmıyoruz demiştik gözdağı’da vermiştik.Oysa siz ne yaptınız? Hiç hiç bir şey
Siz yürekliliği ozanlarımızın dizelerinde tanıdınız.Bende bir zamanlar bu saçma sapan şeylere kendimi kaptırmıştım.O budala arkadaşlarımın bile inanmadıkları gerçeğin ne olduğunu anlatmaya çalışmıştım.Oysa çabam boşunaymış.Anlattıklarınız yutturmacadan başka bir şey değilmiş.
Hep öldürcem.Eğer tanrı varsa gizlendiği karanlıktan çıkıp beni alt edinceye dek adam öldüreceğim.Gerçek varlığı korumaya çalışan yalnız biziz.Eğer yer yuvarlağı başımıza yıkılmıyorsa alt edilemez denilen ruhun gerçekte varolmayışındandır.
Yurttaşlarım bu zorlu fırtınada devlet gemisi epeyce bocaladı ya tanrılar ulaştırdı çok şükür sonunda esenliğe. Sizleri buraya özel olarak çağırdım, sizler ki en güvendiğim dayanaklarısınız devletin. Laios’un soyuna bağlılığınızı bilirim Oidipus bu ülkeyi kargaşadan kurtarıp düzene koyduğu günlerde onun arkasındaydınız sağlamca, bu mutsuz hakanın ölümünden sonra da onun çocuklarına bağlılıkta kusur etmediniz. Şu gün iki kardeş öldüler ya birbirinin katili tek varis olarak bana geçmiş bulunuyor taht, taç, hakanlık yetkileri. Devlet yönetimiyle yoğrulmadıkça kişi Ölçülmez karakteri, zekâsı, gerçek düşünceleri. Devlet adamı halkın esenliğinden öte kaygılara kaptırırsa kendini ve sonuçlardan çekinip omuzlarına yüklemezse sorumu susup kalırsa korkudan, derim ki ben ve her zaman da demişimdir bunu- aşağının aşağısıdır o. Her kim yakınlarını üstün tutarsa yurt sevgisinden onu adam yerine koymam, çünkü ben -gözünden bir şey kaçmayan Zeus tanığım olsun- devlet tehlikedeyken susamam, yurt düşmanları da kendime dost saymam. Şunu usumuzdan çıkarmayalım: Varlığımız bu devletin gölgesinde Bu gemi ki ancak kazasız belasız geleceğe doğru yol aldığı sürece dostluğun kardeşliğin anlamı var bizce. Devleti bu kurallarla yüceltirim ben. Şimdi Oidipus’un oğulları ile ilgili yayınladığım buyrultuya değineceğim: Yurdu için yiğitçe dövüşerek can veren Eteokles törenle gömülecek, öte dünyaya giden ölülere gösterilen tüm saygı, son görevler eksiksiz uygulanacak cenaze töreninde. Kardeşi olacak haine gelince, sürgünden dönerek anayurdunu ataların tapınaklarını ateşe salmak, ulusu köle etmek isteyen Polüneikes’in şu ya da bu biçimde törenle gömülmesi, ona yas tutmak yasak! Böyle biline. Açıkta ortalıkta kalan leşi akbabalara köpeklere şölendir, yesinler didiklesinler. Nasıl bir adam olduğumu görün öğrenin işte. Şerefli bir yurttaşla bir haini asla bir tutmam. Yalnız yurda hizmet etmiş yurttaşlar sağ olsunlar ölü olsunlar bizden sevgi saygı görürler.
Sevgili dostlarım, oturmaz mısınız? (...) Herkes sevgilisini öpmeye koşar gibi geçsin yerine. Hepiniz tıpatıp aynı şeyi yiyeceksiniz. Resmi bir ziyafetteymiş gibi yer seçmekle oyalanıp yemeği soğutmayın. Oturun, oturun! Ama tanrılara şükran borcumuzu ödeyelim önce.Ey yüce koruyucularımız; bu topluluğumuzdaki yüreklere şükran duyguları serpin. Çünkü sizler, bizlere verdiklerinizle yücelttiniz kendinizi, ama varınızı yoğunuzu da vermeyin, yoksa tanrılığınız hor görülür. Herkese yetecek kadar verin ki, kimse kimseye muhtaç olmasın. Çünkü siz tanrılar, insanlardan borç istemek zorunda kalsanız gözlerinden düşersiniz. Yiyecekleri yemeği yedirenden daha çok sevdirin insanları. Yirmi kişilik bir toplantıda bir o kadar da alçak bulunsun her zaman. Bir sofraya oturan on iki kadının bir düzinesi o bildiğiniz soydan olsun! Ey tanrılar, ne kadar lanetiniz daha kaldıysa yağdırın Atina'nın senatörleri ve aşağılık çirkef sürüleri üstüne! İçlerindeki çamura boğun onları! Buradaki dostlarıma gelince, hiçe saydığım için hepsini, hiçlik dilerim hepsine sizden, buyursun hiç yesinler! Açın tabaklarınızı, köpekler, açın da yalayın! Dilerim görüp göreceğiniz en iyi ziyafet olsun bu! Sizi gidi ağız dostları sizi! Duman ve ılık su; tam sizin şanınıza layık işte. Timon'un son yemeği budur size. Yıkayıp temizliyor işte kendini Timon Üstüne pul pul yapışan dalkavukluğunuzdan; Savuruyor işte böyle suratınıza. Vıcık vıcık alçaklığınızı. Herkesin lanetleriyle yaşayın, uzun uzun hem de; Sizi sırıtkan, yapışkan, iğrenç sömürgenler sizi!Para budalaları, sofra sülükleri, iyi gün sinekleri! Süklüm püklüm uşaklar, uçarı dumanlar, kalleş kuklalar! Bütün insan ve hayvan hastalıklarına tutulasıcalar! Ne o? Kaçıyor musun? Dur biraz; ilacını iç de öyle git! Sen de! Sen de! Dur, para vereceğim, borç istemeyeceğim. Ne o? Kaçış mı hep birden? Bundan sonra Alçakları çağırmadan kurulmasın hiçbir sofra. Yansın konağım! Atina yerin dibine batsın! Bundan böyle Timon'un yüreğinde yeri olmasın. İnsanların, hiçbir insanın!
Elbette vicdanım, önünde sonunda şu efendim olacak Yahudi’den kaçıp kurtulmama yanaşacak. Şeytan dirseğimin dibinde durmadan dürtüyor, diyor ki, “Gobo, Launcalet Gobo, Launcelot’cuğum.” Yahut, “Gobo’cuğum.” Yahut da, “Launcelot Gobocuğum, tabanları yağla, kirişi kır.” Vicdanım “Hayır,” diyor. “kulak ver, namuslu Launcelot, kulak ver namuslu Gobo” yahut da evvelki gibi, “Namuslu Launcelot Gobo, sakın yağdan da kirişten de sakın!” Derken cesur gözü pek şeytan da, “Hadi, kaç fırla git”, diyor, “hadi, Allah aşkına cesaret göster, aklını başına topla, koş.” diyor. Ya vicdanım: kalbimin boynuna sarılmış akıllı uslu sözler söylüyor, “Namuslu dostum Launcelot, mademki namuslu bir adamın oğlusun,” daha doğrusu namuslu bir kadının oğlusun demeli ki yakışık alsın, çünkü doğrusu ya babam pek düpedüz bir adam değilmiş, evet dibi tutmuş hileli süt gibi is kokardı. İşte öyle tuhaf bir çeşnisi vardı; ya vicdanım, “Launcelot sakın kıpırdama.” Diyor; şeytan, “Kımılda.” Vicdanım, “Kımıldama.” Diyor. Ben de “Hey vicdan!” diyorum. “İyi akıl veriyorsun.” “Ey şeytan” diyorum, “güzel akıl öğretiyorsun.” Vicdanın hükmüne girmek için efendim Yahudi’nin yanında kalmam lâzım, o da tövbe olsun, bir türlü şeytan değil mi? Yok Yahudi’den kaçınca hâşa huzurunuzdan, İblisin ta kendisi olan şeytanın emrine girdim demektir. Mutlaka Yahudi, insan kılığında şeytandır. Ah, şu vicdanım  hakkına –Vicdanım  da öyle kaskatı bir vicdan ki, bana sade Yahudi ile beraber kal diye öğüt vermeye kalkıyor. İblis daha dostça akıl veriyor: kaçıyorum işte ya İblis, tabanlarım emrinde, kaçıyorum.
Ah! Mahvoldum! öldüm! boğazladılar beni! Nereye koşsam? Nereye koşmasam? Tutun! Tutun onu! Ama kimi tutacaklar? Kim tutacak? Bilmiyorum, bir şey görmüyorum, körcesine yürüyorum… Nereye gidiyorum? Neredeyim? Ben kimim? Artık bilmiyorum, başım, beynim perişan… Sizler, bana sizler acıyın; yalvarırım size, ayaklarınıza kapanarak yalvarırım, gelin benim imdadıma: onu kim aldıysa gösterin, söyleyin bana. (Seyircilere.) Sen ne diyorsun- İnanırım sana: sen namuslu bir adama benzersin. Ne var? Neye gülüyorsun? Ben sizin hepinizi de bilirim. Sizin aranızda sürüyle hırsız vardır; istedikleri kadar tebeşir beyazı elbiseler giyinip (1) temiz birer insanmışlar gibi, sessiz sessiz otursunlar, gene de… Ne var? Kimsede değil mi? Öldürüyorsun beni. Söyle, söyle kimde? Bilmiyor musun? Ah! Ben, zavallı ben. Artık bitti, her şey bitti, mahvoldum. Ne kara günmüş bugün! Bana az mı göz yaşı döktürdü! Az mı bela getirdi? Bundan sonra benim için artık açlık, yoksulluk… Mahvoldum, evet, büsbütün mahvoldum, dünyada benden de çok mahvolmuş kimse mi var? Gözüm gibi sakladığım o altınları kaybettikten sonra, benim için yaşamanın ne değeri olur ki?.. Kendimi her neşeden, her zevkten mahrum ediyor, en lüzumlu şeyleri bile almıyordum… Şimdi o parayı başkaları yiyor, hem de benimle, benim felaketimle alay ediyor… Ben nasıl dayanırım buna?
Bir iğne görmez miyim fırıl fırıl dönerim.Eğer yolunuz buraya düşerse bana plak fırçası getirin, kristal iğne getirin. Ben insanları çok severdim, yani çok severim. Ne var ki sevdiğim kadar sevilmedim. Çok saftım bir zamanlarinandım, kandırıldım. Vatanıma, karıma, vazifeme, amirlerime ve dostlarıma köpek gibi sadıktım. Belki de bundan ötürü köpek yerine sayıldım. Yetmişime bir yaş kala teşhisimi koydular. Tam uyanacaktım. Bütün saçma şarkıyı, bir baştan sona çizip kendi şarkıma başlayacaktım. Müsaade etmediler. Bana deli dediler. Ben şimdi geceleri, bütün şehir uyurken gözlerimi hiç kırpmıyorum tıpkı koza ören ipek böceği gibi mırıl mırıl. Yeni bir plak dolduruyorum sır, sizinle benim aramda, aman doktor duymasın. Bu seferki plağımın adı Sahibinin sesi değil, Vicdani’nin öz sesi. Bütün dünyaya karşı yüzyıllarca kandırılmış, ezilmiş okkanın atına gitmiş küçük adamların uyanış marşı.
Bak dinle! Şu ayakkabı mağazasındaki işe bayıldığımı mı sanıyorsun? Avrupalı ayakkabıcılara aşık olduğumu mu düşünüyorsun? Şu selotesk kaplamalı yerde floresan ışıklarının altında elli beş sene geçireceğimi mi sanıyorsun! Bak sabahları oraya gitmektense, birisinin demir bir çubukla beynimi patlatmasını tercih ederim! Bekle giderim! Her sabah gelip de şu kahrolası "kalk ve ışılda","kalk ve ışıl da" demiyor musun? Bende kendi kendime şu ölü insanlar ne kadar da şanslı diyorum. Fakat gene de kalkıp o işe gidiyorum. Ayda altmış beş dolar için bütün rüyalarımdan, olmak istediklerimden, hayallerimden vazgeçiyorum! Sende bencil diyorsun... Evet tek kendimi düşünüyorum. Neden... bak, eğer bencillik düşündüğüm şey ise, anne, bende onun gibi olurdum... Gitmiş! (Babasının fotoğrafına işaret eder) Yolların beni götüreceği son noktaya kadar! Karışma bana anne!
Sinemaya gidiyorum! Doğru tabii ya! Esrar inlerine gidiyorum. Evet esrar inleri suçluların ve günahkarların takıldığı inlere anne. Hogan çetesine katıldım, kiralık bir katilim ben, bir keman kutusunun içinde makineli bir tüfektaşıyorum! Vadide bir dizi ev işletiyorum! Bana cani diyorlar, Cani Tom Wingdfield; ve ben iki yüzlü bir hayat yaşıyorum, Gündüzleri ticaret hanede çalışan basit dürüst bir mağaza işçisi, geceleri ise yeraltı dünyasının dinamik Çarı, anne. Kumarhanelere takılıyorum, rulet masasında servetler harcıyorum. Gözümün birine sahte bir maske takıyorum, bir de takma bıyık, bazen de yeşil bir peruk takıyorum. Bu durumlarda bana... "El Diablo" yani iblisin ta kendisi diyorlar! Ah, seni uykusuz bırakacak ne çok şey anlatabilirim! Düşmanlarım burayı havaya uçurmaya hazırlanıyor. Gecenin birinde hepmizi göğe şutlayacaklar! Ben çok mutlu olacağım, tabii siz de! Siz yükselecek, süpürgenizle uçacak ve Blue Montain'de onyedi görücüye varacaksınız! Seni gidi, çirkin geveze... cadı...
Evet, dağarcığımda bazı numaralarım var, elbisemin kolu içinde de bazı şeyler saklarım. Fakat, bir sahne sihirbazının tam zıddıyım ben. O, sizin gözünüzü öyle bir boyar ki, siz de bunu gerçek sanırsınız. Oysa ben size hayalle bezenmiş gerçeği sunarım.
En önce zamanı tersine, şu tuhaf, olağandışı 1930'lu döneme çeviririm, o koskoca Amerikan orta sınıfı, sanki körler için bir okulda eğitiliyordu. Onları ya kendi gözleri terk etmişti, ya da kendileri gözlerinden yararlanmasını bilmiyorlardı ki, parmaklarını çökmekte olan bir ekonominin Braille Alfabesindeki harflerine sıkı sıkı bastırıp duruyorlardı.
İspanya'da devrim vardı. Burada ise sadece bağrışmalar ve şaşkınlık hüküm sürüyordu. İspanya'da Guernica vardı. Burada ise, diğer zamanlardaki sessiz ve sakin şehirlerde, Chicago, Saint Louis ve Cleveland'da, çoğunlukla kanlı geçen işçi ayaklanmaları... İste oyunumuzun sosyal geri planı budur.
Oyun, anılar üzerinedir. Bu yüzden de, loş, duygusal ve gerçek dışıdır. Anılarda her şey sanki müzikseldir. Bu da, kulislerden gelen keman seslerini açıklar. Ben oyunun sunucusuyum, hem de bir oyuncusu. Diğer karakterler, annem Amanda, kız kardeşim Laura ve son sahnede ortaya çıkan kardeşimin muhtemel kısmeti olan centilmen. Bu genç adam, oyundaki en gerçekçi karakter, bizlerin her nasılsa koptuğu gerçek dünyadan içimize giren çirkin niyetli kişi. Bir şair olarak benim simgelere karşı bir zaafım olduğundan, bu karakteri de bir simge gibi kullanıyorum; çok geç kalan ve bizim hayatta peşinden koştuğumuz beklentilerimizi simgeler o.
Oyunda bir de beşinci karakter var; kendisi şöminenin üzerinde asılı olan ve gerçeğinden daha büyük bu fotoğrafının dışında, oyunda asla görünmez. Bizi yıllar önce terk eden babamızdır bu kişi. Telefoncuydu, ama uzak diyarlara aşıktı, çalıştığı telefon firmasından ayrılıp, ışık delisi bu şehirden sıvışıp gitti...
Ondan aldığımız en son haber, Meksika'nın Pasifik kıyılarında Mazatlan'dan gönderilen adressiz bir kartpostaldı ve üzerinde sadece iki kelime yazılıydı, "Merhaba... Hoşça kalın!"ı
Çubukof’un konağı- oturma odası. Lomof girer, fraklıdır. Beyaz eldiven, silindir şapka. Sinirli. Şey... geldim. Sadece sizi görmeye aziz Stepan Stepanoviç. Şey... yani... onun gibi bir şey. Buraya, azizim Stepan Stepanoviç, sizi, bir rica için rahatsız etmeye geldim. Birkaç defa yahut çok kere, hatta daha fazla; sizden yardım istirham etmiş ve yardımınıza nail olmak, nasıl desem, şerefinizi bahsetmiştiniz. Yani şey ih-gan etmiş... Evet. Özür dilerim, her şeyi dolaştırıyorum birbirine. Bir bardak su lütfeder misiniz Stepan Stepanoviç? (İçer) Evet, bakın, azizim Stepaniç. Afedersi-niz, yani Stepan azizim'oviç. Hayır. Yani, her şeyi karıştırıyorum, gördüğünüz üzre. Sözün kısası, bana yardım edebilecek tek insan sizsiniz. Tabiatıyla buna lâyık değilim, üstelik sizden bunu beklemeye hakkım da yok. Ve bunlara da. Bir dakika. Yani şimdi. Derhal. Gerçek şu ki buraya elini istemeye geldim. Yani kızınız Natalya Stepanovna'nın. Ben, ben onunla evlenmek istiyorum. Azizim Stepan Stepano-viç acaba kabul edecekler mi dersiniz? Natalya Stepanovnayı çağıracaksınız... Ben şurada bekleyeyim o vakit... (kız gelir) nasılsınız, aziz Natalya Stepanovna? Şey... görüyorsunuz aziz Natalya Stepanovna, gerçek şu ki, buraya sizden... şey, bakın dinleyin beni, tabii, sizin için muhtemelen bir sürpriz olacak ve belki de kızacaksınız, fakat... Kısaca anlatmaya çalışacağım. Efendim, biliyorsunuz, aziz Natalya Stepanovna, sizleri çocukluğumdan beri, hatta, nasıl derler, tanımak şerefine nail oldum, ailenizi. Malını mülkünü bana miras bırakan müteveffa halam, eniştem, ki biliyorsunuz, babanıza ve müteveffa annenize derin bir saygı duyarlardı. Lomof'lar, Çubukof'lar daima birbirlerine dosttular. Hatta akrabaydılar da diyebilirsiniz. Ve tabiatıyla, biliyorsunuz, tarlalarımız yan yanadır. Hatta benim Öküz Çayırı... Oh, hayır aziz Natalya Stepanovna, orası benimdir. Bakın, ben, sizin kayın ağaçlarıyla, bataklığın arasına kama gibi girmiş olan Öküz Çayırı'ndan söz ediyorum. Oh hayır, yanılıyorsunuz aziz Natalya Stepanovna, orası bizimdir. bu gerçeği vasiyetnamede görebilirsiniz aziz Natalya Stepanovna. Şüphesiz, şüphesiz bir zamanlar, orası davalıydı ama, herkes de bilir ki benimdir. Münakaşa edilecek hiçbir yönü yok bunun. Eskiden halamın ninesi, babanızın dedesinin köylülerine şöyle kullansınlar diye vermiş. Onlar da bir zaman sonra kendi mallarıymış gibi davranmaya başlamışlar. Vasiyetnameyi gösterebilirim Na-talya Stepanovna. Öküz Çayırı, benimdir! Natalya Stepanovna ben çayırı istemiyorum. Ben sadece prensip üzerinde duruyorum. Eğer istiyorsanız orasını size verebilirim.: Ya, demek siz beni zorba sanıyorsunuz ha? Buraya bakın aziz bayan, ben şimdiye kadar kimsenin toprağını zorla almadım. Kimse de şu anda böyle bir halt ettiğimi söyleyemez. (Gidip çabucak su içer) Öküz Çayırı benimdir! Benim! (Kalbini tutar) Öküz Çayırı benimdir, anlıyor musunuz, benim! Eğer kalbim böylesine çarpmasaydı, eğer kan tepeme çıkmasaydı, sizinle böyle yumuşacık, efendi efendi konuşmazdım. (Bağırır) Öküz Çayırı benimdir! Benim! Benim!
Gerçek olamayacak kadar tuhaf. Böyle acayip şeylere, bu peri masallarına hiç inanmam ben. Aşıklarla kaçıkların beyinleri kaynar durur; Öyle hülyalar kurar, öyle hayaller görürler ki, Akıl mantık kolay kolay kavrayamaz onları. Çılgın bir, tutkun iki, şair üç, Hayalle yoğrulmuşlardır baştan başa. Birinin gördüğü şeytanları toplasan, Koskoca cehenneme sığdıramazsın : işte bu deli. Aşık dersen, şaşkınlıkta ondan aşağı kalmaz : Bakarsın çingenenin suratında Helen'in güzelliğini bulmuş. Şairin gözleri heyecandan fırıl fırıl döner yuvalarında; Gökteyken yere iner, yerden göğe fırlar durmadan. İnsan, hayalinde nasıl, Hiç görülmedik, bilinmedik şeyleri yaratırsa, Şairin kalemi de onlara biçim verir. Hiçten yararlanır, havayı alır, Bir yer, bir barınak bulur ona, bir ad verir. Öylesine güçlüdür ki hayali, Bir coşku, bir sevinç duymayagörsün, O sevinçle bir kaynak da buluverir. Geceyarısı korktun diyelim karanlıkta, Çalıyı ayı sanmaz mısın kolayca? 
Ebe kadın “Oğlun oldu!” deyince, çektim tabancamı, grav grav grav tavanı kalbura çevirdim. Oğlan yürüdü, kurban kestim. “Baba…” dedi, kırk yoksulu giydirdim. Sünnetinde sevinçten öyle içmişim ki, az kaldı karım diye kaynanamın koynuna giriyordum. Ee muhterem, keyiften kabıma sığamıyorum. Aksaray’ı haraca kestiğim zamanlar. Şamarımı yiyen, Allah canımı alsın, feleğini şaşırıyor. Bir gün Fehim Paşa’nın vekilharcı Nuri Bey geldi, “Paşa seni görmek istiyor,” dedi. Bilirsin, bir kabadayı sivrildi mi paşa çekip yanına alır ki bir başka paşaya gitmesin. Böylece Fehim Paşanın adamı oldum muhterem. Fırtına gibi esmeye başladım ki, maazallah. Bir gün Fehim Paşa beni çağırtmış, çıktım huzuruna. “Rasim,” dedi. “Tanaş’ı madara edeceksin. Canımı sıkmaya başladı.” Tanaş Galata’nın haracını yiyen bir Rum kabadayısı. Babayiğit kabadayıydı ha. Öyle cavalacoz külhanbeylerden değildi. Haber yolladım, “Yoluma çıkmasın, ezerim,” diye. Başladık birbirimizi kollamağa. Bir akşam Marika’nın evinde karşılaşmaz mıyız? Herkes bir yana sindi. Saz sustu. Koltuğumun altından saldırmayı çekip ayağımın ucuna attım. O da saldırmasını çıkarıp benim üstüme fırlatmaz mı?
Dostlar, Romalılar, vatandaşlar, beni dinleyin: Ben Sezar'ı gömmeye geldim, övmeye değil. İnsanların yaptıkları fenalıklar arkalarından yaşar, iyilikler çok zaman kemikleriyle beraber gömülür; haydi Sezar'ınkiler de öyle olsun. Asil Brutus size Sezar'ın haris olduğunu söyledi; eğer böyleyse, bu ağır bir suç. Sezar da onu pek ağır ödedi. Şimdi burada Brutus'la diğerlerinin izinleriyle, çünkü Brutus şeref sahibi bir zattır; zaten hepsi, hepsi şerefli kimselerdir, evet müsaadeleriyle burada Sezar'ın cenazesinde söz söylemeye geldim. O benim dostumdu, bana karşı vefalı ve dürüsttü; lakin Brutus haris olduğunu söylüyor ve Brutus şerefli bir zattır. Sezar Roma'ya birçok esir getirdi, devlet hazinelerini bunların kurtuluş akçeleri doldurmuştu. Acaba Sezar'da hırs diye görülen bu muymuş? Fakirler ne zaman ağlasa, Sezar'ın gözleri yaşarırdı; hırs daha sert bir kumaştan olsa gerek. Fakat gene Brutus onun için haristi diyor; Brutus da şerefli bir adamdır. Siz hep gördünüz, Luperkalya yortusunda ben kendisine üç defa kırallık tacı sundum, üç defasında da reddetti; hırs bu muymuş? Gene Brutus, haristi diyor. Ve şüphesiz kendisi şerefli bir adamdır. Ben Brutus'un dediklerini çürütmek için söz söylemiyorum, buraya bildiklerimi söylemeye geldim. Bir zamanlar siz onu hep severdiniz, bu sebepsiz değildi; öyleyse sizi ona yas tutmaktan alıkoyan nedir? Ey izan! Sen hoyrat hayvanlara sığınmışsın, insanlar da muhakemelerini kaybetmiş. Beni affedin. Kalbim tabutun içinde, şurda, Sezar'ın yanında, tekrar bana gelinceye kadar beklemeli.
Kız doğru diyorum sana.Ben vurmadım.Ben dayını çeşma yalağında inlerken buldum. Ağızı köpük içinde.Kucaklayıp eczaneye götüreyim dedim, elime kan bulaştı.Birde baktım sırtından vurmuşlar.O ara bekçi yetişdi.İhsan ölürken bana bir şey söylemek istedi.'ali',dedi, gerisini getiremedi.Merkezde beni katil sandılar.Onun Ali deyişinide aleyhime ispat saydılar... Mahkemede asıl katilin adamları seni bana vermeyişini sebep gösterdiler. Bıcaklarken gördük diye yalan şahatlık ettiler...Ama duydum ki sende beni katil sanırmışsın.Bir ağrıma gitsin, bir ağırıma gitsin...Tam üç ay her gece ranzada ağladım için için. Mapustakiler beni makaraya aldılar Maksum Ali, Gözüyaşlı Ali diye ad bile takdı beslemesizler.Tıkma lan ağzıma.Bir gün tavla oynuyoruz kağuşta.Karşımdaki zar tutdu.Dudtun dudtmadın. Adımız ana kuzusuna çıkmış ya.Herif tavla kutusunu geçiri verdi kafama.Bayılmışım.Revirde iki saat ayıltamamışlar.Burnumdan siyah bir kan geldi ayıldım.O siyah kan sanki o zamana kadar basiretimi bağlamış benim.Gözümle birlikte kafamdanda bir perde kalktı o an.Revirde bulduğum bir makası kavradığım gibi koğuşa koşmuşum vayy anam.Nerde bana vuran veledi zana diye arattırmışım, beni dört kişi zor zabdediyor.Gözüm dönmüş birden.Topunuzun anasını avradını yürümüşüm. Düşün be kardaşım.Hükmü giymişim.Seni gaybetmişim.Neyi gaybedeceğim gayrı.Çamur İhsanıda ben öldürdüm.Hepinizin laşesini de ben yere sereceğim diye nara atarmışım.Müdür çıktı karşıma.Tamam, ikrar ediyorsun demek dedi.İkrar ediyorum anasını sattığım dedim, inkar ettik ne geçti elimizi. Bir tokat ataçak oldu, senmisin bana el kaldıran.İskemleyi geçiri verdim başına.Müdürü dövme hikayeside burdan çıktı işte.Ertesi gün birde baktım.Ben geçerken bütün o azılı mahpuzlar açılıp bana yol veriyor, siftiniyor sırtımı okşuyolar.O bana vuranı getirip elimi öptürdüler.Ben ettim, sen etme abi diyor.Meydancı yedi bela Sakıp, sen aramızdayken haddimemi diye meydancılığı bana kamanço ediyor.Hasılı itibarımız birden yükseldi... Mahpushaneye bazı gazatıcılar ankete gelir.Soruyorlar.Nasıl öldürdün çamuru diye.Böyle böyle diyorum: üç gün mühlet vermiştim, gece bana pusu kurmuş.Bilmecburiyetle şişlemiştimBursa bıcağıyle.Deli etme beni kız.Demem şu ki, bu dünyada namuslu insaniyetli oldun mu alaya alınıyorsun.Zorba, katil oldun mu saygı itibar görüyorsun.Efsanamizde bu yalandan çıktı.Hepsi bukadar işte...
Yarayla alay eder, yaralanmamış olan. ( Juliet yukarıda pencerede görülür ) Dur, şu pencereden süzülen ışık da ne? Evet, orası doğru, Juliet de Güneşi! Yüksel ey güzel güneş, öldür şu kıskanç Ay'ı, Bak nasıl da sararıp soluvermiş Tanrıça kederden Sen ondan daha güzelsin diye. Kıskandığı için vazgeç ona bağlılıktan, Sayrılı ve toydur bakirelik giysisi. Soytarılar giyer bunu ancak Sen çıkar bu giysileri, at üzerinden. Kadınım benim, ah benim sevgilim bu! Ne olur ah, bilseydin sevgilim olduğunu! Konuşuyor, ama bir şey de demiyor; Ne çıkar, anlatıyor ya gözleriyle Karşılık vereceğim ben de! Amma da yüzsüzüm, konuştuğu ben değilim ki! Tüm göklerin en güzel yıldızlarından ikisi, Yalvarıyorlar onun gözlerine işleri olduğundan: Biz dönünceye dek siz parıldayın diye. Gözleri gökte olsaydı, yıldızlar da onun yüzünde, Utandırırdı yıldızları yanaklarının parlaklığı, Gün ışığının kandili utandırdığı gibi tıpkı. Öyle parlak bir ışık ağlayanı olurdu ki gözleri gökte, Gece bitti sanarak kuşlar cıvıldaşırdı. Bak, nasıl da dayamış yanağını eline ! Ah, eline giydiği eldiven olaydım da Dokunaydım yanağına. Konuşuyor.Ey parlak melek, konuş yine! Sen, göz kamaştıran bir parlaklık veriyorsun geceye; Cennetin kanatlı ulağısın başımın üstünde, Tıpkı ölümlülerin hayretle açılan gözlerine gördüğün gibi. Tembel bulutlara binip uçarken o havanın kucağında, Onu seyreden insanlar gibi hayranlıkla, Öylece bakıyorum ben sana.
Bak bir de şu halimi dinle. Neyse patırtı-gürültü sayfiyedeki eve varırım. Sanırsın ki bu çalışmam güzel bir yemek ve soğuk bir birayla mükafatlandırılacak, değil mi? Ve birazcık da şekerleme bir uyku? Ama ne gezer? Karım çoktan pusuya yatmıştır, tam ben çorbamı yudumlayacakken o pençesini atmıştır bile. “Acaba dansa yahut amatör bir sayfiye tiyatrosuna gidemez miyiz?” Hayır diyemezsin tabii. Gidersin tiyatroya. “Aile faciası” yahut ona benzer bir oyun oynuyorlardır. Ölmekten başka bir şey istemeyecek kadar hasta hissedersin kendini. Eğer dansa gitmişsek, vaktin karınla dans edecek bir herif aramakla geçer, olmadı mı kendin girişirsin karınla Kadril’e! Eve döndüğün zaman, vakit gece yarısını geçmiştir. Islak bir paçavraya dönmüşsündür ama nihayet kendi kendinlesindir. Soyunup yatağa yatarsın. Gözlerini yumarsın. Uyku! Harika! (Duruş) Ne şairane, değil mi? Çocuklar çığlık atmıyor, karından uzaktasın nihayet! İnsan başka ne ister? Uyumaya doğru gidersin. (Duruş) Nedir o? Hm! Sivrisinekler! Allah kahretsin! (yumruğunu eline vurur) Mısır vebası! İspanyol Engizisyonu felaketi! Sivrisinekler! (Sivrisinek vızıltısını taklit eder) Ne acıklı bir ses değil mi bu? Üstelik hüzün dolu bir ses. Sanki özür diliyor gibidir. Ama bu iğrenç mahluk bir soktu mu, artık bir saat, tırmık tırmık kaşınırsın. Ne yaparsın? Sigara? Sivrisinekleri öldürmek? Tepeden tırnağa örtünmek? Hiç biri fayda etmez. En iyisi onlara kendini teslim edersin. Bırak artık yesinler seni. (Duruş) Tam bu sırada başka bir azap başlar. Karının misafirleri gelmiştir aşağıya. Sopranolar. Tenorlar. Bu cins, gündüz uyur, geceleri amatör konserleri için prova yaparlar. Sivrisinekler onlardan daha zararsızdır. (Bir şarkıya başlar) Söyle bana, Ooo söyleme bana Gençliğin gitti havaya!
(Seyirciye) O akşam "Sakallı Kontes oyununun galasına en güzel ve en pahalı yerden iki koltuk bileti almıştım... Eşim ve kendim için... (Yerine geçer oturur. O sırada generalin tam önünde oturduğunu görür) İyi akşamlar sayın generalim... İzin verirseniz kendimi tanıtayım Sayın generalim... Ben Çerdyakov ivan İlyiç ... Benim için ne büyük Şeref efendim... Sizin gibi ben de sayın generalim, Yeşil Sahalar ve Parklar Bakanlığı'nda hizmet görüyorum... Yani bizzat bakan olan zatıâlinizin emrindeyim... Ağaçlar ve Fidan'lar Müdürlüğü başkâtip yardımcısıyım efendim... Canla başla çalışıyoruz efendim... (Generalin karısına) Nasılsınız madam Brasilhov... Umarım afiyettesinizdir... (Oyun başlar. İzleyelim gibi bir jest az sonra kendini tutamaz. Fısıltıyla Generalin karısına) Tanıştıramadım demin... Eşim Madam Çerdyakov... Ben de eşimin kocasıyım... (General kızmıştır. Oyunu izlemeye devam eder. Az sonra dayanamaz) Umarım oyun hoşunuza gider efendim... (Yine uyarılır izlemeye devam eder... Az sonra Çerdiyakov generalle ailecek tanışmış olmaktan memnun oyunu izlerken Aniden fırtınalı göklerden inen bir yıldırım gibi başını geriye atar ve şiddetle Generalin ensesine hapşırır) HAAAPŞUUUU... Eyvahlar olsun özür dilerim sayın generalim... Çok çok affedersiniz... Düpedüz hayvanlık denir benim bu yaptığıma... Yaptığım affedilmez bir şeydi... İzin verin de ensenizi sileyim... Bu kadarcık olsun kabahatimi tamir etmeye çalışayım... Ah nasıl yaptım bunu... Başınıza yağmur gibi indi generalim... Başınızı sırılsıklam ettim... İnanın niyetim kötü değildi... Bir kazadır oldu işte... Utancımdan yerin dibine geçtim... (Oyunu izlemek konusunda uyarılır) Çok özür dilerim affedersiniz... (Bir süre izler... Dayanamaz) işin kötüsü sayın generalim apansız oluverdi... Kendimi tutayım demeye kalmadan boşalıverdi burnumdan... (Şşt derler) Şşt tabii... Tabii... Kusura bakmayın... (izler. . Dayanamaz... Fısıltıyla) Merak etmeyin soğuk algınlığı değil. Belki burnuma bir toz kaçtı da... (Yine ikaz edilir) Pardon... (Süklüm püklüm oyunu izler. Oyun biter... Alkış... Ama aklı generalde) sayın generalim... İnanın az önceki aksırık burnumdan fitil fitil geldi. . Burnumdan soluyacak halim bile kalmadı. . Ama şimdi sadece oyundan sonra ıslak bir başla serin havaya çıkmanızdan endişe ediyorum... Oyunu nasıl buldunuz... Eğlenceliydi değil mi? . Ben gülmekten kırıldım... Yıllardır bu kadar gülmemiştim... Hele şu sahne aklımdan hiç çıkmıyor... Aksırdığım an... Tepenize aksırdığım an işte o anda canım burnumdan geldi (General uzaklaşır) Tekrar özür dilerim... İyi akşamlar generalim... İyi akşamlar...(Yalnız kalınca seyirciye anlatmaya başlar) Ne kadar uğraşsam da bu olay aklımdan çıkmıyordu... Bu yaptığım büyük bir kabalıktı... (Evde) Bu iş neden başıma geldi... Tiyatroda ne işin var be adam... Hadi tiyatroya gittin diyelim... Neden balkonda kendi sınıfından adamlarla oturmazsın... Orda birinin suratına hapşırsan bile çok yaşa der... Generalin huzuruna çıkıp durumu bir daha açıklasam... Burnu sürtülmüş bir adam gibi alttan alsam... Yalvarsam yakarsam... Beni bağışlar herhalde... Bağışlar bağışlar... (Kapıyı çalar içeri girer. Bir süre generale bakar... General onu hatırlamamıştır) Beni tanımadınız mı sayın generalim... Dün gece biraz gürültülü bir şekilde tanışmıştık... O küstah benim işte... O hapşırıp başınızı ıslatan küstah... Ben sadece beni affetmenizi istiyorum... Lütfen kabul buyurunuz... Bu hapşırmanın hiçbir politik nedeni yoktu... Topluma karşı bir suç işlemeyi asla düşünmüş değilim... Partizanca olmayan, şiddet hareketleriyle ilgisi bulunmayan masum bir aksırık... Suratımın ortasında duran şu koca tümseğe lanet olsun... Anam beni burunsuz doğursaydı keşke... Şu kırılası burnumun işlediği haltları benden bilmeyin n'olur... Burnunun dikine giden bir adam değilim... Burnundan kıl aldırmayan bir adam hiç değilim... Şu günahkâr burnumu yerden yere vurun... Ama beni affedin... Sayın büyüğüm beni affedin... Affettiniz mi... Beni affettiniz.... Nasıl ferahladım anlatamam... Dünyalar benim oldu... Teşekkür ederim bakanım... İyi günler... İyi günler... (tam çıkacakken birden ) Ama bir dakika... Beni cezalandırmak istemiyordunuz madem neden kalpsizce işkence ettiniz bana. Şu meşhur aksırık umurunuzda bile değilse neden anamdan emdiğim sütü burnumdan getirdiniz... Canım burnumdan geldi... Gururumla oynadınız... Küçük düşürdünüz... Aşağılanan sınıflarda hakkını aramalı... Öyle bir dünya kurulmalı ki ırk ve din farkı gözetilmeden her ulustan özgür insanlar hiç korkmadan amirlerinin suratına hapşırabilsin... Ne demek derdin ne... Sizin gibi yüksek tabakadan bir bakan benim gibi bir memur parçasına sormak lütfünde bulunuyor demek... Derdin ne... Bütün olanlar yetmiyormuş gibi kalkmış şimdi derdin ne diyorsunuz... Ne istediğimi söyleyeyim size... Tepenize hapşırdığım için tekrar özür dilemek istiyorum... Sanırım yeterince meramımı anlatamadım... Kaza oldu... Emin olun... Kaza... Kaza... (General bağırmaya başlar kovar onu) Bağırmayın general hazretleri. . Makam koltuğunuza yaslanıp benim gibi bir memura bağırmak kovmak size yakışmıyor... Şimdi gideceğim ama bu aksırık olayının bir kaza olduğuna inandığınıza emin olmak istiyorum... Kazaydı. Kazzzzzzzzzzaaapşı... (Derken aksırık biçimde çıkar)
Aferin sana.Bana martaval yutturmaya kalktın,öyle mi ? Kalk ayağı,yalancı düzenbaz seni. Napoli'nin okulu sana öğrete öğrete bunu mu öğretti? Daha Venedik'e geldiğin gün babam görmeden, tanımadığın bilmediğin kızlara takılıp şerefleriyle oynuyorsun. Önüne gelene kendini Napoli'li Don Astrubale diye tanıtıp kendine milyoner süsü veriyorsun. Daha neler de neler. yok prens torunu imiş efendim, asilzade torunu imiş. Bir kral olmadığın eksık. Binlerce yalan uydurarak binlerce namuslu kızın iffetini lekeliyorsun. Ya bana attığın yalanlar? Seni bunca sene hasretle bekleyen ihtiyar babana attığın martavallara ne demeli? Niçin, evlenmediğin halde evlendim dedin? Biriseide, bilmem Policarpio ile basılmalar, silah çekmeler, neler de neler. Bana yok yere hayali bir gelin, bir torun için göz yaşı döktürdün. Bir ihtiyarı en hassas yerinden yakaladın. Niçin, neden uyduruyorsun bu yalanları kuzum? Uygar bir insan, ailesinin soyluluğu ile değil, kendi yaptığı işlerle yükselir. Bir tüccar saygınlığını, doğruluğu ile kazanır. Bir kez adın çıkıp güvensizlik kazandın mı, doğru dahi söylesen artık kimse inanmaz; herkes güven duymadan bakar sana. Bu hareketinle Bisognosi ailesinin adını da kirletmiş, onurunu ayaklar altına almış oldun. Yazıklar olsun sana. Gerçekten pişman olduğunu bilsem, zarar yok unutulur diyeceğim. Ama korkarım sen yaradılıştan yalancısın, ilerde daha da beter olacaksın. Demek sen Napoli'li ile evlenmedin? Hiçbir kadınla ilgin yok mu? Bak, iyice düşün öyle söyle!
Bu kadarı az delikanlı! Asıl iş edada. Mesela bak, hoyratça, “Burnum böyle olsaydı mösyö, mutlak Dibinden kestirirdim!” Dostça, “ Yana yatmaz mı? Senden önce davranıp kadehe batmaz mı?” Tarifle, “Burun değil bir kere, coğrafyada Böylesine dağ denir, dağ değil, yarımada!” Mütecessis, “Acaba ne işe yarar bu alet? Makas kutusu mudur, divit midir, izah et?” Zarifhane, “kuşları sevdiğiniz besbelli! Yorulmasın diye yavrucaklar, temelli Tünek kurmuşsunuz!” Pürneşe, “ Birader şu Koskocaman burunla tütün içince, komşu yangın var demiyor mu?” Müdebbir; “Aman yavrum! Bu ağırlıkla yere düşmenden korkuyorum!” Müşfik, “Yaptırın ona küçük bir şemsiye, Yazın fazla güneşten rengi solmasın diye!” Alimane, “Görmüşüm Aristophanes’de belki Hippocampelephantocamelos adındaki Hayvanın burnu gayet büyükmüş!Sen ne dersin?” Nobran, “Zaten bilirim, sen misafir seversin; Bu şapka asmak için mükemmel icat!” Şairane, “Ey burun, bütün cihana inat, Seni baştan aşağı nezle etmeye kaadir Tek rüzgâr bulunamaz, karayel müstesnadır!” Hazin, “Bir de kanarsa, Kızıldeniz! Ne bela! Hayran, “ Lavantacıya ne mükemmel tabela!” Lirik, “Bu Tanrıların bindiği bir gemidir!” Safiyane, “Abide ne günleri gezilir?”” Hürmetkârane, “Mösyö, kibarsınız muhakkak, Yoksa var mı cumba sahibi olmak!” Köylü, “Vış anam! Bu ne? Bilmem guş muh, balık mıh? Yoğusa tohuma kaçmış bir salatalıh mı?” Sivri akıllı, “Bunu tombalaya koymalı! Kim elinden kaçırmak ister böyle bir malı?” Ve hıçkıra hıçkıra nihayet, Pyrame gibi, “Bu ne felaket! Bu ne musibettir Yarabbi! Böyle berbat edip de yüzünü sahibinin, Şimdi de utancından kızarıyor, bak hain!” -Olsaydı biraz nükte, biraz malumatınız, İşte karşıma geçer bunları sayardınız. Fakat sizde nükteden eser yok zerre kadar, Neyleyeyim Cenabıhak ihsan buyurmamışlar! Zaten bir parça icat kudreti olsa bile, Böyle seçkin, muhterem huzzar önünde hele, Bana bu şakaları yapmazdınız elbet. Ağzınızdan çıkmaya daha olmadan kısmet Bunlardan bir tekinin en ufak başlangıcı, Karşınıza Bergerac’ın kılıcı! Ben bunları söylerim, oldukça belagatla! Başkasından dinlemem fakat tekini bile.
Bayanlar, bir de baylar! Dinleyin hele! Küçük, delikanlı, kapa çeneni... sen de, küçük hanım, otur yerine, yoksa öyle bir pataklarım ki seni, yerinden bile kıpırdayamazsın bir daha! Susun, sessizlik babasının evindeymiş gibi dolaşsın dursun. Susun, susun da son söylenen sözlerin tatlı kalıntıları süzüle süzüle suyun dibine otursun. (Bir davul sesi.) Ben, bir de benim bu kumpanyam ta eskiden, soylu kişilerin tiyatrosundan kalmayız; kontların, markizlerin tiyatrosundan; altınlar, aynalar tiyatrosu; hani şu soylu bayların uyumaya geldiği, soylu bayanların da... onların da uyumaya geldiği... Beni, bir de benim bu kumpanyamı kapatıp üstümüze kilidi basmışlardı. Neler çektik, bilemezsiniz. Ama bir gün ben anahtar deliğine gözümü uydurdum, ışıkta taze menekşe gibi titreyen bir yıldız gördüm. Zorladım, dayandım, sonuna kadar açtım gözümü... çünkü rüzgar delikten içeri parmağını sokmuş, gözümü kapatayım diye dürtüp duruyordu... o yıldızın altından, cici kayıkların yol sürdüğü geniş bir ırmak bana bakıp gülümsedi. Söyledim arkadaşlarıma, tarlalardan, çayırlardan koşa koşa kaçtık, basit insanları, soylu olmayan kişileri aradık; onlara belki gösterebiliriz diye şeyleri, küçük şeyleri, küçük, minik işlerini dünyanın; dağlardaki yeşil ayların altında, kıyılardaki gül rengi ayların altında. Eh, şimdi de ay yükseldiğine, ateşböcekleri ufacık mağaralarına çekildiklerine göre, "Don Cristobita ile Dona Rosita'nın Acıklı Güldürüsü" adlı oyunumuza başlayabiliriz. Kaba Cristobita'nın tersliklerine, yaratacağı üzüntülere, Dona Rosita'nın çekeceği acılara hazırlayın kendinizi; yalnızca bir kadın değil Dona Rosita, donmuş suların üzerinde uçan bir yağmurkuşu, dokunsan kırılıverecek, küçücük bir ispinoz; onun çekeceği acılara ağlamaya hazırlanın. Hadi, başlayalım öyleyse! (Çıkmasıyla girmesi bir olur.) Gel, şimdi... ÇAL!... RÜZGAR GİBİ ES!... şu merak dolu yüzleri yala geç; al götür iç çekişlerini dağların ardına; sevgilisiz küçük kızların gözlerinde birken yaşları kurut!
Allah belasını versin. Açlıktan geberiyorum. Midem bomboş... karnım gur gur ötüp duruyor. Ah bir eve dönsek! Ne yapsam bilmem ki! Piter'den* çıkalı iki ay oluyor. Çapkın, yolda elindekini, avucundakini yedi, bitirdi. Şimdi de süt dökmüş kedi gibi düşünüyor. Bol bol yol paramız vardı. Ama kendisini nasıl gösterecek? (Taklit ederek) "Hey! Osip, git, bir oda tut, en güzel odayı tut. En iyi tarafından yemek ısmarla. Ben, öyle olur olmaz yemekleri yemem. Bana yemeğin en iyisi gerek." Önemli bir adam olsa ne ise, küçük bir kayıt memuru! Önüne gelenle dost olur, sonra da başlar ***** oynamaya. İşte sonu böyle oluyor. Off... bıktım bu yaşamdan. Vallahi, köy daha rahattı. Orada kent yaşamı yoktur ama üzüntüsü de azdır... Bir kadın alırsın, ondan sonra ömrün boyunca keka, ye böreği, yat aşağı. Elbet doğrusunu söylemek gerekirse, Piter'de yaşamak çok güzel. Yalnız, iş parada... para olduktan sonra, günler daha ince, daha politikalı geçer. Tilaturalar, dans eden köpekler, hepsi önünde... ne istersen var. Herkes ince, nazik konuşur. Daha nazik konuşanlar var, ama onlar soylular. Bir pazara gidersin. Satıcılar bağırır: "Buyurun, bayım!" Diyelim salda giderken bir memurun yanında bile oturursun. Kibarlık görmek istiyorsan bir mağazaya git. Orada emeklinin biri sana askerlikten açar. Gökyüzündeki yıldızların neye yaradığını, ne olduklarını anlatır. Onları sanki avucunun içi gibi öğrenirsin. Bazen yaşlı bir subay karısı düşer... bazen de bir hizmetçi girer, ama bir içim su... öf... öf... öf! (Güler, başını sallar.) Hey canına yandığımın... ne muameledir o! Hiç kaba bir sözcük işitilmez. Herkes sana, siz der. Yürümekten mi bıktın, atla bir arabaya, bey gibi kurul. Parasını vermek istemiyorsan, onun da kolayı bulunur: Her evin iki kapısı vardır. Birinden girer, ötekinden çıkarsın. Şeytan bile bulamaz seni. Yalnız, bu yaşamın kötü bir yanı var: Kimi zaman karnını güzelce doyurursun, kimi zaman da, işte bugünkü gibi açlıktan geberirsin. Ama bütün suç onda. Halimiz duman, başımız dertte yahu! Babası para gönderiyor. İnsan biraz tutumlu olur, değil mi? Nerede... başlar hovardalığa. Arabadan aşağı inmez, her gün tilatura için bilet al, bir hafta sonra ne görürsün? Yeni frağını bitpazarına satmaya yolluyor! Gömleğine varıncaya kadar sattığı oldu. Üstünde bir ceketi, bir de kaputu kaldı. Vallahi böyle. Kumaşı da ne güzeldi ama! İngiliz. Bir frak 150 rubleye mal olur, ama bitpazarına götürdün mü, vere vere 20 ruble verirler. Hele pantolon, yok pahasına gider. Bu duruma düşmesinin nedeni de ne? Aklı havada, ondan! İşine gücüne gideceğine piyasaya çıkıyor, ***** oynuyor. Ah, beyefendi bunu bir öğrenirse, vallahi, memurmuş, falanmış dinlemez, pantolonunu indirir, basar sopayı, bizimki de dört gün rahat oturamaz. İnsan memursa, memurluğunu bilmeli. İşte, şimdi de, otelci: "Birikmiş borçlarınızı ödemezseniz, artık yemek vermem." dedi. Peki, parayı veremezsek ne olacak? (İç çeker.) Ah Yarabbi, bir kaşık çorba olsa. Vallahi bana öyle geliyor ki, şimdi bütün dünyayı yiyebilirim. Kapıyı vuruyorlar... O olmalı. (Yataktan fırlar.)
Ben Romeo'nun Jüliet'i tanıdığından dah fazla tanıyorum seni.  Sen de beni.  Juliet'in Romeo'yu, Ophelia'nın Hamlet'i, Eva Braun'un Hitler'i, Diana'nın Charles'ı tanıdığından daha fazla tanıyorsun.  En azından onlardan daha çok sohbet ettik.  Daha çok vakit geçirdik birlikte.  Ve yakında sıra ölüme gelecek.  Bütün aşıklar gibi.  Aşkımızla ilgili yazılı bir belge olmayacak belki, ama ilgilenenler ilerde internet kayıtlarından bulabilirler bizim hikayemizi.  Ve ben, iki sevgiliye yaraşan en güzel ölümü buldum.  Anlatayım mı?
Siyanür dolu bir küvete girmeliyiz önce...  Ya da baldıran otu...  Evet, bu daha iyi.  Siyanür derimizden içeri girebilir.  Ve de vaktinden önce öldürebilir bizi.  En iyisi baldıran otuyla kaynatılmış köpüklü su.  Üzerinde ful yaprakları.  Binlerce yaprak.  Önce o suya girip yıkanmalıyız...  Saatlerce...  Sadece dokunmalıyız birbirimize.  Ellerimizle...  Saçlarımızı okşamalıyız.  Omuzlarımızı, göğüslerimizi, bacaklarımızı...  Sonra çıkmalıyız köpüklerin ve ful yapraklarının arasından...  Gözlerimiz kapalı, kokularımız ciğerlerimizde, tenimiz, terimiz ve baldıran otlu vücutlarımız birbirine karışmış, dakikalarca sevişmeliyiz.  Wagner çalmalı odada.  Faust bizi izlemeli perdenin kenarından, sessizce... Gerçek aşkları göze alamadık.  Ölüme bile atlayamadık gerçek aşklarımız için.  Oysa nedir ki ölüm?  Hiç değilse düşlerimizdeki aşklar için yapmalıyız bunu.  Yok olsak bile adresimiz belli olmalı bu saçma sapan boşlukta.  Madonna ve Richard.  Güneş sistemi...  Mars...  Kainat... Özel ulak. Gün ağırınca, önce kapıyı çalacaklar.  Meraklılar.  Sonra da kıracaklar kapıyı.  Sonra da, ne yazık ki iki ayrı beden bulacaklar içerde.  İki baş, dört kol, dört bacak ve birbirine sırtını dönmüş iki yürek. Ben şimdiye kadar hiçbir ölüme üzülmedim aslında.  Ne bir savaş esirine, ne babama, ne de ful yapraklarına...  Gülüp geçmedim belki ama hiç üzülmedim.  Umursamadım.  Ve de...  Hep korktum ölümden.  Çok düşündüm ölmeyi ama cesaret edemedim. Mars'a yollanacak olan kapsüle isimlerimizi yazdırdım bu sabah.  Düşünsene, aşkımız tarihe geçecek.  Adem'den beri hiçbir aşk bu kadar uzaklarda duyulmamış, hiçbir aşık böylesine bir gurur yaşamamıştır.  Mars'a isimleri yazılan ilk bir milyon insan arasında biz de varız Madonna.  Önce uzun bir süre boşlukta dolaşacak adlarımız, sonra da bambaşka bir gezegene düşecek.  Ve insanlık kendini yok edinceye, kainat bir atom çekirdeği haline gelinceye kadar orda kalacağız.  Sonsuzluğa kazınan kutsal bir aşk.  Sen ve ben.  Madonna ve Richard...
Adam öldüren katildir.  Bizim üçümüz de adam öldürdük.  Her üçümüzü de bu müesseseye getiren ödevlerimiz vardı.  Her üçümüz de belli bir amaç uğruna kendimize bakan hemşireleri öldürdük: Sizler gizli ödevlerinizi tehlikeye düşürmemek için, ben de Hemşire Monika bana inandığı için.  O beni yanlış anlaşılmış bir dahi sayıyordu.  Bugün bir dahinin asıl ödevinin tanınmamak olduğunu anlayamadı zavallı.  Adam öldürmek korkunç bir şey.  Ben daha korkunç bir cinayetin önüne geçmek için yapmıştım bunu.  Şimdi de karşıma siz çıktınız.  Sizleri ortadan kaldıramam ama belki inandırabilirim.  Düşünün, işlediğiniz cinayetler boşa mı gitsin, hiç anlamları kalmasın mı?  Ya fedakârlık ettik ya da cinayet işledik.  Ya tımarhanede kalırız ya da dünya havaya uçar.  Ya biz kendimizi insanların aklından tamamen sileriz, ya da insanlık ortadan silinir.
Ebe kadın “Oğlun oldu!” deyince, çektim tabancamı, grav grav grav tavanı kalbura çevirdim. Oğlan yürüdü, kurban kestim. “Baba…” dedi, kırk yoksulu giydirdim. Sünnetinde sevinçten öyle içmişim ki, az kaldı karım diye kaynanamın koynuna giriyordum. Ee muhterem, keyiften kabıma sığamıyorum. Aksaray’ı haraca kestiğim zamanlar. Şamarımı yiyen, Allah canımı alsın, feleğini şaşırıyor. Bir gün Fehim Paşa’nın vekilharcı Nuri Bey geldi, “Paşa seni görmek istiyor,” dedi. Bilirsin, bir kabadayı sivrildi mi paşa çekip yanına alır ki bir başka paşaya gitmesin. Böylece Fehim Paşanın adamı oldum muhterem. Fırtına gibi esmeye başladım ki, maazallah. Bir gün Fehim Paşa beni çağırtmış, çıktım huzuruna. “Rasim,” dedi. “Tanaş’ı madara edeceksin. Canımı sıkmaya başladı.” Tanaş Galata’nın haracını yiyen bir Rum kabadayısı. Babayiğit kabadayıydı ha. Öyle cavalacoz külhanbeylerden değildi. Haber yolladım, “Yoluma çıkmasın, ezerim,” diye. Başladık birbirimizi kollamağa. Bir akşam Marika’nın evinde karşılaşmaz mıyız? Herkes bir yana sindi. Saz sustu. Koltuğumun altından saldırmayı çekip ayağımın ucuna attım. O da saldırmasını çıkarıp benim üstüme fırlatmaz mı?
Hemen yapardım  olup biterdi. Döktüğüm kanla akıp gitse her şey Bir vuruşta sonuna varılsa işin  Bir anda bu dünyayı olsun kazanıversen  Zaman denizinin bir kumsalı olan bu dünyayı Öbür dünyayı gözden çıkarır insan. Ama bu işlerin daha burada görülüyor hesabı. Verdiğimiz kanlı dersi alan Gelip bize veriyor aldığı dersi. Doğruluğun şaşmaz eli bize sunuyor. İçine zehir döktüğümüz kupayı. Adam burada  iki katlı güvenlikte: Bir kere akrabası ve adamıyım: Ona kötülük etmemem için iki zorlu sebep. Sonra misafirim; Değil kendim bıçaklamak  El bıçağına karşı korumam gerek onu. Üstelik bu Duncan  ne iyi yürekli bir insan  Ve ne bulunmaz bir kral. Her değeri ayrı bir İsrafil borusu olur. Lanet okumak için onu öldürene! Acımak yeni doğmuş bir çocuk olur  çırılçıplak. Kasırganın yelesine sarılmış Ya da bir melek  görülmez atlarına binmiş göklerin Ve gider dört bir yana haber verir. Bu yürekler acısı cinayeti Göz yaşı savrulur esen yellerde. Sebep yok onu öldürmem için Beni mahmuzlayan tek şey  kendi yükselme hırsım;O da bir atlayış atlıyor ki atın üstüne Öbür tarafa düşüyor eyerde duracak yerde.
Para işlerini düşünemeyecek durumdaymış. Laf! (Taklit eder) “Kocam öleli tam yedi ay oldu!‿ Hıh! Bana ne? (Arkasından bağırır) Bu faiz ödenecek mi, ödenmeyecek mi bankaya? Sana basit bir soru soruyorum: Bu para ödenecek mi, ödenmeyecek mi? Yok, kocan ölmüşmüş, yok durumun kötüymüş, yok kâhyan bilmem nereye gitmişmiş, yok şu, yok bu! Bana ne bütün bunlardan! Ha? Ne yapmamı istiyorsun? Kendimi kaldırıp atayım mı bir yerlerden? Kafamı duvarlara mı vurayım? Bir balona mı binip kaçayım? Öteki borçlu heriflerden haberin yok senin! Gruzdeff’e gittim, evde yok. Yoroşeviç’e baktım, herif bir yerlere saklanmış, Kuritsin’i buldum. Öyle kavga ettik ki, herifi pencereden aşağı attım. Listemdeki herkese gittim, metelik bile alamadım. Sonra size geldim –Allah kahretsin- bu benzetmeyi bağışlayın, umurunuzda bile değil. (Yavaşça kendi kendine) Tabii, kabahat bende! Hepsine yüz verdim, gerçek bu! Fakat gösteririm onlara! Buna da! Parayı alıncaya kadar burada oturacağım. (Öfkeyle titrer) Öfke içindeyim. Hem de öfkenin dikâlâsı. Bütün sinirlerim tepeden tırnağa kadar ayakta. Nefes alamıyorum. Bayılacağım herhalde… (…) Han’fendi hastalanmış! Kimseyi görmek istemiyormuş! İyi, beni ister görsün, ister görmesin, ama ben buradayım. Paramı verinceye kadar da buradan ayrılmayacağım. Bir hafta boyunca hasta olsan, bir hafta boyunca buradayım! Bir yıl hasta olsan, bir yıl! Bana o dul kadın numaralarını, talebe kız gülücüklerini yutturamazsın! Bilirim o gamzeleri, gülücükleri ben! (Pencereden bağırır) Semyon, çöz atları! Burada kalıyorum. Söyle atlara yulaf versinler. Evey yulaf, aptal herif, ne sandın? (Pencereden çekilir) Ne aksilik! Aksiliğin dikâlâsı! Dün gece hiç uyuyamadım. Bugün de hava cehennem sanki. Bir Allahın belası da çıkıp para vermedi. Bu yaşlı eksik etek de “havam yok‿ diyor… Başım ağrıyor. Nerde şu… (Bardağı diker, fışkırtır) Puuuh! Su!... (…) (Simirnov oturur. Üstüne başına bakar) Off! Şu halime bak. Biri tüy dikse üstüme bari! Yıkanmamış, taranmamış, tıraşsız; yeleğim samana batmış, üstüm başım toz içinde. Küçük hanımefendi beni eşkıya falan sanmıştır herhalde. (Esner) Sanırım bu halle salona girmek pek yakışık almadı, ama umurumda bile değil, alacaklıyım. Yani en hoşlanılmayan misafir; ölümden sonra…
Geçmiyor, bir türlü geçmiyor. Ne yaparsam yapayım yine de geçmiyor. Tam unuttum diyorum, yine çıkıp geliyor. Hayalini görüyorum onun. Buraya geliyor. Beni ziyaret ediyor. Orta birinci sınıftayken beni okuldan aldı, bir işe soktu. Çocuktum ama oyun yoktu, oyuncak yoktu. Durmadan çalışıyordum ve o benim kazandığım bütün parayla içki içiyordu. İşkenceler hep devam etti. Üzerimde söndürdüğü her sigarada ona olan nefretim biraz daha alevlendi. Epey bir süre gizlice karate çalıştım. Çocuk aklı işte, amacım bir an önce ondan daha güçlü olup onu dövmekti. Baktım bu böyle olmayacak bıraktım karateyi ve gizlice bir okula kayıt yaptırdım. Ortaokulu dışarıdan bitirdim. Lise 1’e başladığımda artık genç bir delikanlıydım ve babamın baskıları beni yıldırmıştı. Artık ona kendimi ezdirmeyecektim. Zaten çok içmekten yavaş yavaş kafayı yiyordu. Topladım eşyalarımı kaçtım evden. Epey bir süre sokaklarda yattım. Sokak çocuklarıyla ahbaplık ettim. Tinerlerini paylaştılar benimle. Sonra bir iş buldum: Bir kafeteryada garsonluk… Oranın deposunda konaklamaya başladım, iri lağım fareleriyle birlikte… Çok sevmiştim onları, çünkü tek arkadaşlarım onlardı. Çok büyük bir hırsla çalışıyordum hem işte hem de okulda derslerime… Derslerimde çok başarılıydım. Öğretmenlerim üstüme düşerdi. Hoşuma giderdi bu durum. Ama gel gör ki hiç arkadaşım yoktu. Aslında vardı: Selim… Ama o da beni terk etti. Büyük ihtimalle sevgilisi istemişti böyle olmasını. Oysa ben onun gerçek bir dost olduğuna inanmıştım. Canı sağ olsun eski dostumun. Lise sondayken İpek diye bir kızla tanıştım: ilk aşkım. Daha doğrusu ilk ve son… Çok sevdim onu. Bana annemden sonra sevgiyi hatırlatan tek kişiydi. Ama şimdi Nihan'la evliyim.
Şimdi yalnızım. Ah, ben ne âdi, ne satılmış kölenin biriyim! Utanmaya değmez mi: şu oyuncu şurada yalandan, bir heyecanın hayaline kapılıp, muhayyilesinin uydurduğu şeye kendini o derece inandırdı ki, acısından bütün yüzü soldu. Gözleri yaş dolu, kendi perişan, sesi hıçkırıklar içinde, hali -her hareketiyle- hayal ettiklerine uygun. Hem de bütün bunlar bir hiç için! Hekabe onun nesi, Hekabe’den ona ne ki öyle gözyaşı döksün? Coşmak için onda benim sebeplerim olsaydı ne yapardı kim bilir? Sahneyi gözyaşına boğar; herkesin kulağını korkunç bir hitabeyle yırtardı; suçluyu çıldırtır, suçsuzu dehşete düşürür, cahili şaşkın ederdi; görüp işitenleri gerçekten hayretlere salardı. Hâlbuki ben sersem, mayası bozuk herif, sade rüyalarda mevcut insanlardanmışım gibi, gayem gerçekleşmeden, eriyip ortadan siliniyorum; bir şeyler de diyemiyorum –hatta malına, en aziz canına meluncasına kastedilmiş bir kral için bile. Bir korkak mıyım ben ne? Kim bana alçak diyor? Kafamı yaran kim? Sakalımı çekip yüzüme vuran, burnumu sıkan kim?Sözüme yalan deyip ağzıma tıkan kim? Bana öyle yapan kim? Ah, kahrolası ben bunu hak ettim. Belli ki yufka yüreklinin biriyim; kötülüğü pahalıya mal edecek kin bende noksan. Yoksa şimdiye kadar çoktan bu herifin barsaklarını deşer, gökteki çaylaklara yem diye verirdim. Kanlı, zampara habis! Nedamet bilmez, hain ruhlu, zevk düşkünü, soysuz alçak! Ah, intikam! Ben de ne eşeğim ama! Sevgili babası öldürülen bir oğul, cennetin de cehennemin de öç almaya sevk ettikleri ben, kahpeler gibi, lafla derdimi döküyor; sokağa düşmüş kadınlardan, aşçı yamaklarından farksız, küfürbazlığa kalkıyorum! Tüh, yazıklar olsun! Artık zihnimi işletmeli! Duymuştum: suçlu insanlar, oyun seyrederken bazan, ustalıklı bir sahnenin tesiriyle öyle canevinden vurulurlarmış ki hemen işledikleri cürmü itiraf ederlermiş. Cinayetin dili yoktur ama en umulmadık yerlerden kendini meydana vurur. Bu oyunculara, amcamın önünde, babamın öldürülmesini andıran bir oyun oynatırım. Kendim de gözümü ondan ayırmam, zaaf gösterecek mi diye bakarım. Bir ürpermesi benim için yeter. Gördüğüm ruh şeytan olabilir; çünkü şeytan hoş görünecek bir şekle girecek iktidardadır. Evet, hatta belki de zaafımı malihülyamı fırsat bilip –böyle ruhlara nüfuzu çok geçtiği için- beni aldatarak cehenneme yollayacaktır… Daha kat’i deliller bulmam gerek. İş oyunda; Kralın sırrını bana bu oyun öğretecek. 
Durun. Aklıma sizi kurtaracak bir çare geldi. Önce şu çuvalın içine gireceksiniz, sonra…(…) Yok yok yok, kimsecikler yok. Dediğim gibi, önce şu çuvalın içine gireceksiniz, sonra da ne olursa olsun, hiç sesinizi çıkarmayacaksınız. Ben de, sanki bir şeyler taşıyormuş gibi, sizi sırtıma alacağım ve düşmanlarınızın ruhu bile duymadan, sizi eve sokacağım. Bir kere içeri girdik miydi gerisi kolay; içeri giremesinler diye kapının arkasına ne bulursak koyarız, sonra da yardım isteriz.  (…) En iyisi. Göreceksiniz. (Kendi kendine) Çevirdiğin dolapların cezasını çekeceksin. (…) Dedim ki düşmanlarınız fena faka basacaklar. Şimdi iyice dibine girin çuvalın, sakın göstereyim demeyin kendinizi; kıpırdamaya da kalkmayın, yoksa başımız belaya girer. (…) Saklanın hemen; haydutlardan biri geliyor. (Sesini değiştirerek) “Bu nasıl iş böyle? Şu Géronte’u gebertemeyecek miyim yani; nerede olduğunu söyleyecek bir hayırsever yok mu?” (Kendi sesiyle, Géronte’a) Kıpırdamayın. (Yine sesini değiştirerek) Elbet bulacağım; yerin dibine girse peşini bırakmam” (Kendi sesiyle, Géronte’a) Sakın görünmeyin. (Bir kendi sesiyle, bir haydut sesini taklit ederek konuşur) “Hey, Çuvallı!” Efendim. “Géronte’un nerede olduğunu söyle, benden sana bir altın.” Senyör Géronte’u mu soruyorsunuz? “Öyle dedik ya, onu arıyorum işte.” Peki ne için sormuştunuz kendisini? “Ne için mi?” Evet. “O herifi sopalaya sopalaya geberteceğim de.” Oh! Efendim, öyle adamlara sopa atılır mı hiç? Bunlara layık bir adam değildir o. “Kim, o Géronte namussuzu mu, o alçak mı, o it mi layık değilmiş?” Senyör Géronte, efendim, ne bir alçaktır, ne namussuzdur, ne namerttir, ne de bir ittir; onun hakkında daha düzgün konuşmanızı rica edeceğim. “Ne diyorsun lan sen? Sen kim oluyorsun da benimle böyle konuşuyorsun bakayım?” Ben görevimi yapıyorum, haksız yere hakaret edilen bir adamı savunuyorum. “Yoksa sen şu Géronte’un arkadaşı falan mısın?” Evet efendim, öyleyim. “Bak sen! Arkadaşısın demek, yaktım çıranı!” (Çuvala birkaç kez vurur) “Al bakalım. Madem öyle, onun yerine sen ye sopaları.” Ah, ah, ah, ah! Efendim! Ah, ah! Etmeyin. Ah! Yeter, ah, ah, ah! “Defol şimdi, al şu çuvalını da git, gözüm görmesin bir daha seni.” Ah! Cehennemde yanasın Gaskonyalı. Ah! (Sırtına vurulmuş gibi inler) (…) Ah! Efendim, halim harap, omuzlarımın acısından asıl ben duramıyorum. (…) Hiç olur mu, Efendim, bütün hıncını benim sırtımdan çıkardı. (…) Yok efendim, size sopanın ucu gelmiştir olsa olsa. (…) (Kafasını tekrar çuvala sokar) Saklanın. Yabancıya benzer biri daha geliyor. (Gaskonyalı taklidinden de farklı bir sesle konuşur) “Kayboldu gitti! Sabahtan beri koşturup duruyorum şu Géronte denen herifi bulayım diye, ama nerede?” İyice saklanın. “Efendi söylesene, şu arayıp durduğum Géronte nerededir, sen biliyor musun?” Hayır efendim, Géronte’un nerede olduğunu bilmiyorum. “Bak doğru söyle, fazla bir şey yapmayacağım, sırtına bir düzine sopa indirip, göğsüne de üç dört kere kılıcımı sokup çıkaracağım alt tarafı.” Sizi temin ederim efendim, nerede olduğunu bilmiyorum. “Sanki şu çuvalın içinde bir şeyler kımıldadı gibi.” Anlayamadım efendim. “Bunun içinde kesin bir şeyler var.” Hiçbir şey yok efendim. “Madem öyle şuna bir kılıcımı saplayım da görelim.” Olmaz efendim! İşinize gidin lütfen. “Göster bakayım ne varmış içinde.” Size ne efendim? “Ne demek size ne?” Sizin ne taşıdığımı öğrenmekten başka işiniz gücünüz yok mu? “Görmek istiyorum dedim, fazla uzatma.” Yok öyle şey. “Yok demek?” Öyle. “Şu sopayı sırtında kırayım da gör bakalım.” Yapın da görelim. “Vay vay! Sen görürsün şimdi!” Ay, ay,ay,ay, Efendim, ay, ay, ay, ay. “Bu sana ders olsun, adam gibi konuşmasını öğenmişsindir şimdi!” Ah! Lanet olsun senin gibi adama! Ah!
Ah! Bu saat sesi kesilmeyecek mi? Her tik takı duvarları dört yanımdan duvarları birbirine yaklaştırıyor,sonunda bir tabut gibi daralacak sanki...Çocukken bir defa bir kitapta böyle bir hikaye okumuştum,saçlarım dim dik olmuştu.Evet çocukken!Sanki marifet yaptık da vücudumuzu besledik,sıcak tuttuk,büyüttük,ölü gömücülere iş çıktı.Bana şimdiden kokmaya başladım gibi geliyor!Sevgili vücudum!Burnumu tutmak,senin dans etmekten terleyip kokan bir  kadın olduğunu düşünmek,sana iltifatlar savurmak istiyorum.Mamafi birbirimizle zaten iyi demler geçirdik.Yarın kırılmış bir kemansın;son nağmen kesilmiş bulunacak,yarın boş bir şişesin:son damla şarabın içilmiş...Ama ne fayda,ben yatağıma kafam dumansız,uslu uslı uzanacak olduktan sonra;hala sarhoş olabilenler ne mesut insanlardır.!...Yarın bacaklardan sıyrılmış bir pantalonsun:dolaba atılmış olacaksın,ve güveler seni kemirecek.Kokabildiğin kadar kok!Ah!Bütün bunlar bir şeye yaramıyor!Evet,çok doğru,ölmeye mecbur olmak öyle hazin ki!Ölüm doğumu bir maymun gibi taklit ediyor;ölürken de ,tıpkı yeni doğan çocuklar kadar çıplak ve aciziz.Tabi kundak yerine kefen alıyoruz.Ama ne işe yarıyor ki?Mezarda,tıpkı beşikteki gibi istediğimiz kadar feryat,figanda edebiliriz!Camille!Uyuyor...(üstüne eğilerek)Kirpikleri arasında bir rüya oynaşıyor.Uykunun altın renkli çiğ damlacıklarını gözlerinden silmeyeyim!(Kalkar ve pencereye gider)Yalnız gitmeyeceğim,eksik olma Julie!Ama gönlüm isterdiki, bambaşka bir şekilde öleyim.Şöyle zahmetsizce! bir yıldızın düşmesi,bir sesin kendi kendine sona erişip sönmesi,kendi dudaklarıyle kendisine ölüm busesi kondurması gibi;şöyle ,bir ışık hüzmesinin,aydınlık dalgalarda gömülmesi gibi...Yıldızlar gecenin içine,ışıldayan göz yaşları gibi dağılmışlar;onları döken gözler çok büyük bir bahtsızlığa ağlıyor gibiler.  
Doğru söylüyorsun zani… Ben bir başıma giderim, tek başıma… Gitmek zorundayım. Ben ölmek istemiyorum. Hepimiz, herkes gibi öleceğiz; istesek de istemesek de… Ama ben ölünce, Mateh Usta, iyi bir babaydı, demiyecekler. Şarey’ in babası, Cino’ nun babası, Zani’ nin kocası… Matah Usta, Mateh Ustaydı diyecekler. Mateh öldü. Ölen Mateh, Misa’ nın babası, Bomok’ un ustası, ölen Mateh Supi ustası Mateh’ tir. Benim yapılacak işlerim var zani. İşlerim var…( Seyircilere ) Biliyor musunuz öleceğinizi? Haberiniz var mı? Beyninize kıymık girmiş mi? ( Zani’ ye ) Niçin yaşadıklarınızı da bilmiyor musunuz? Ölüm nerden gelecek? ( Kapıya doğru ) Burada mı? ( Pencereye ) Şurdan mı? ( Mendilini çıkarır ) Ölüm bu mu? ( Mendil düşer ) Yanımda mı, içimde mi? Yoksa ben mi onun içindeyim? Etin, kemiğin, kanın, sinirin ölümünü anlıyorum. Değişir, gider. Korkunç olan bu değil. Bunca yıldır aldıklarımız, biriktirdiklerimiz, topladıklarımız ne olacak? Kelimeler nasıl ölecek? Bu renkler? Bu koku? Bu sesler nasıl ölecek? Ellibeş yıldır biriktirdiğim kelimeler… Gözlerimde topladığım renkler, ya supimin sesleri… Bunlar nasıl ölecek? Korkunç olan işte bu. Sesiniz kalmayacak dünyada heeey, sesiniz yok. Yaşamamak… Et, kemik, kan değil, renk yok, ışık yok, ses yok. Yok, yok… Onların hepsi benimdi. Onları birer birer, teker teker toplamıştım. Ben ölmek istemiyorum. Supimin perdesini tam yerine koyup, istediğim sesi dinleteceğim size… Nasıl yırtmalı bu zamanı? Supi… ( Birden yumuşar ) Ben gitmeliyim. Kendim için yaşamıyorum, sizin için de değil… Zani, senin için de değil. Ben herkes için yaşıyorum, Supi için… İşim çok zor… Pazartesinden salıya bir hafta süren, bir yer bulmalıyım. ( Üzgün ) Sen haklısın Zani, ama ben de haksız değilim. Hoşçakalın… ( Sokak kapısına doğru bir iki adım atar.)
Gitmek istiyorum. Hemen gitmek gerekiyor. Bu salak şehirde hava çok sıcak. Afrika’ya, karın altına gitmek istiyorum. Gitmem gerekiyor çünkü öleceğim. Zaten kimse kimsenin umurunda değil. Kimse. Erkeklerin kadınlara ihtiyacı var kadınlarında erkeklere. Ama aşk yok. Kadınlara gelince, benimkisi merhametten kalkıyor. Daha az mutsuz olmak için köpek olarak tekrar dünyaya gelmek isterdim. Çöpleri karıştıran bir sokak köpeği olarak, kimse beni fark etmezdi o zaman. Herkesin dikkat etmeden uzaklaştığı, içi dışı uyuz olmuş sarı bir köpek olmak isterdim. Sonsuza dek çöp karıştırmak isterdim. Sanırım açıklayacak kelime yok, söylenecek bir şey yok. Kelimeler artık öğretilmemeli. Okulları kapatıp mezarları büyütmek gerek. Ha bir yıl ha yüz yıl, hiç fark etmez, er ya da geç hepimiz öleceğiz, hepimiz. Bu da kuşları öttürüyor kuşları güldürüyor.
Deh, deh gayret atım, arabamız dağ taş aşın, Peerle annesini görenler ziyafetten şaşsın! Saint Pierre! Anlayamadım, öyle ne söylüyorsun? Aase anne cennete giremez mi diyorsun? Ama sen bu sözünden bir gün pişman olursun! Aase gibi bir kadını, bir daha zor bulursun! Benden bahsetmiyorum, sen beni hiç düşünme! Orada fazla yer yoksa telaş edip üzülme! Ziyafette payım varsa çok teşekkür ederim, eğer yoksa ne çıkar, döner geri giderim. Evet haşarılıkla anneciğimi üzerdim. O öyle bağırdıkça, ben eğlenir gezerdim. Çok insafsızlık ettim, ne deseniz hakkınız! Bari siz hürmet edin, ona iyi bakınız! İşte Allah baba da sana karşı geliyor, Bak elini uzatmış seni takdis ediyor. Artık Hiç kulak asmam kim ne derse desin.  Açınız kapıları Aase içeri girsin! Bak görüyor musun? Sana ne güzel bir masal söyledim. Neye öyle hareketsiz duruyorsun, göz bebeklerini dikmiş bana bakıyorsun? Anne! Beni işitiyor musun? Bana öyle dik, dik bakma! Haydi konuş anne! Benim oğlun! Ah! Demek mesele bu imiş! Haydi atım, artık rahat edebilirsin! Gideceğimiz yere vardık! Bana yaptıklarına teşekkür ederim. Dayaklarına da, okşamalarına da teşekkür ederim! Seni istediğin yere kadar getirdiğim için şimdi de sen bana teşekkür et!
Para işlerini düşünemeyecek durumdaymış. Laf! “kocam öleli tam yedi ay oldu” Hıh! Bana ne? Bu faiz ödenecek mi, ödenmeyecek mi bankaya? Sana basit bir soru soruyorum: bu para ödenecek mi, ödenmeyecek mi? Yok, kocan ölmüşmüş, yok durumun kötüymüş, yok kahyan bir yere gitmişmiş, yok şu, yok bu! Bana ne bütün bunlardan! Ha? Hem ne yapmamı istiyorsun? Kendimi kaldırım atayım mı bir yerlerden? Kafamı duvarlara mı vurayım? Yoksa bir balona mı binip kaçayım? Öteki borçlu heriflerden haberin yok senin! Gruzdeff’e gittim, evde yok. Yoroşeviç’e baktım, herif bir yerlere saklanmış, Kuritsin’i buldum. Öyle kavga ettik ki, adamı pencereden aşağı attım. Listemdeki herkese gittim, bir metelik bile alamadım. Sonra size geldim, Allah kahretsin bu benzetmeyi bağışlayın, umurunuzda bile değil. Tabii, kabahat bende! Hepsine yüz verdim, gerçek bu! Fakat gösteririm onlara! Buna da! Parayı alıncaya kadar burada oturacağım. Öfke içindeyim. Hem de öfkenin dikalası. Bütün sinirlerim tepeden tırnağa kadar ayakta. Nefes alamıyorum. Bayılacağım herhalde. Kimse yok mu burada…
Hanımefendi rahatsızlanmış, kimseyi görmek istemiyormuş. İyi, beni ister görsün, ister görmesin, ama ben buradayım. Paramı verinceye kadar da buradan ayrılmayacağım. Bir hafta boyunca hasta olsan, bir hafta boyunca buradayım! Bir yıl hasta olsan, bir yıl! Bana o dul kadın numaralarını, talebe kız gülücüklerini yutturamazsın! Bilirim o gülücükleri ben! Semyon, çöz atları! Burada kalıyorum. Söyle atlara yulaf versinler. Evet yulaf, gerizekalı, ne sandın? Ne aksilik! Ne aksilik! Aksiliğin dikalası! Dün gece hiç uyumadım. Bugün de hava cehennem sanki. Bir Allahın belası da çıkıp para vermedi. Bu yaşlı eksik etek de “havam yok” diyor. Uff başım ağrıyor. Nerde şu…  Puuh!  Su!...
Off! Şu halime bak. Biri tüy dikse bari üstüme! Yıkanmamış, taranmamış, tıraşsız; yeleğim samana batmış, üstüm başım toz içinde. Küçük hanımefendi beni eşkıya falan sanmıştır herhalde. Sanırım böyle salona girmek pek yakışık almadı, aman umurumda bile değil, alacaklıyım. Yani en hoşlanılmayan misafir; ölümden sonra…    
Artık dayanacak halim kalmadı.Tanrım! Neler yapıyorlar bu adamlar bana!..Duymuyor, görmüyor, dinlemek istemiyorlar beni. Ne yaptım onlara?..Neden eziyet ediyor, benim gibi zavallıdan ne istiyorlar, ne verebilirim onlara? Hiç bir şeyim yok…Bittim artık, dayanamayacağım…İşkencelerinden başım ateşler içinde yanıyor,her şey dönüyor gözlerimin önünde…Yok mu beni buradan kurtaracak bir?..Bir troyka; yıldırım gibi atlar koşulu troyka gelsin!..Babayiğit bir arabacı sürsün aslanlarını, şıngır şıngır ötsün çıngıraklar…Uçursunlar beni bu cehennem dünyasından…Uzağa, çok uzağa…Hiçbir şey göremeyeceğim, duyamayacağım bir yere…İşte gökteki bulutlar kabarıp dönmeye başladı önümde,uzaktan bir yıldız parladı.Ormanların loşluğu, ayın donuk ışığı gözümün önünde kaydıkça kayıyor…Ayaklarımın altında mavi bir sis şeridi yayıldı…Havada gerilen bir telin vınlamasını duyuyorum.Bir yanımda deniz, öbür yanımda İtalya. İşte Rus köylerinin karanlık evleri belirdi. Oracıkta bir karaltı halinde gördüğüm küçük ev benim evim mi yoksa?..Pencerenin önünde oturan kadın anam olmasın?..Anacığım, kurtar zavallı oğlunu! Ağrıyan başına bir damla gözyaşı akıt, ne olur! Gör, nasıl hırpalıyorlar evladını, bağrına bas bedbaht öksüzünü. Yok onun yeri bu dünyada artık, insanlar aleminden attılar onu…Bari sen acı hasta oğluna anacığım! Şey… Haberiniz var mı?..Cezayir Beyinin burnunun altında kocaman bir ben varmış!
Kokuyorsun john! İçki kokuyorsun, insan kokuyorsun, kadın ve özgürlük kokuyorsun... Özgürlüğünün kokusu midemi bulandırıyor. Çığrımdan çıkarıyor beni. Yalan mı? Üç ay sonra bu saatler, elinin tersiyle ağzındaki bira köpüğünü silip, donunu indirecek ve karşındaki karıya abanacaksın! Yalan mı?  Gülecek, içecek, vuruşacak ve unutacaksın. Bırak bu ayakları John! Önümüzde sadece iki ayımız var! İki ay...
John. Yarın taş ocağıma gidince şu bizim ihtiyar Harry'e iyice bak. Gözlerinin içine bak. Onu nasıl değiştirdiklerini görürsün. Ellerine bak. Taşa dönüştürmüşler adamı. Çekiçle, keskiyle çalışmasına dikkatlice bak. Allahın günü, yirmi tane, kusursuz taş blok çıkarıyor adam. Adam taşı sevmiş ve taş olmuş adam. Her şeyi unutmuş. Kendisini aradan çıkarmış, taş olmuş. Buraya nereden geldiğini, neden geldiğini... İşte bende öyle oldum John. Neden burada olduğumu unuttum. Ben neden buradayım John! Ben neden burdayım!!!
Neden senin özgürlüğünü kıskanıyorum John? Ben de gün saymak isterim. Ama neyi sayacağım? Ömrümün tamamını mı? Nasıl sayacağım John? "Bir,bir,bir" diye mi? birgün daha geçti: "Bir!" Bir gün daha yine bir! Bir gün daha geçti gene bir!.. Bir şey şöle John, kardeşim ne olur! "Bir.bir, bir...
Unut beni John... Çünkü ben seni unutacağım. Senin gibi birçokları gelecek, gününü sayıp gidecek ve ben gene unutacağım. Sonra bir gün gelecek, her şey unutulacak...
Ah! Bu saat sesi kesilmeyecek mi? Her tik takı duvarları dört yanımdan duvarları birbirine yaklaştırıyor, sonunda bir tabut gibi daralacak sanki...Çocukken bir defa bir kitapta böyle bir hikaye okumuştum, saçlarım dimdik olmuştu. Evet çocukken! Sanki marifet yaptık da vücudumuzu besledik, sıcak tuttuk, büyüttük, ölü gömücülere iş çıktı. Bana şimdiden kokmaya başladım gibi geliyor!Sevgili vücudum!Burnumu tutmak,senin dans etmekten terleyip kokan bir kadın olduğunu düşünmek, sana iltifatlar savurmak istiyorum. Mamafi birbirimizle zaten iyi demler geçirdik. Yarın kırılmış bir kemansın; son nağmen kesilmiş bulunacak, yarın boş bir şişesin: son damla şarabın içilmiş...Ama ne fayda, ben yatağıma kafam dumansız, uslu uslu uzanacak olduktan sonra; hala sarhoş olabilenler ne mesut insanlardır.!...Yarın bacaklardan sıyrılmış bir pantolonsun: dolaba atılmış olacaksın, ve güveler seni kemirecek. Kokabildiğin kadar kok! Ah! Bütün bunlar bir şeye yaramıyor!Evet,çok doğru,ölmeye mecbur olmak öyle hazin ki!Ölüm doğumu bir maymun gibi taklit ediyor;ölürken de ,tıpkı yeni doğan çocuklar kadar çıplak ve aciziz.Tabi kundak yerine kefen alıyoruz.Ama ne işe yarıyor ki?Mezarda,tıpkı beşikteki gibi istediğimiz kadar feryat, figanda edebiliriz! Camille! Uyuyor...(üstüne eğilerek)Kirpikleri arasında bir rüya oynaşıyor.Uykunun altın renkli çiğ damlacıklarını gözlerinden silmeyeyim!(Kalkar ve pencereye gider)Yalnız gitmeyeceğim, eksik olma Julie! Ama gönlüm isterdi ki, bambaşka bir şekilde öleyim. Şöyle zahmetsizce! bir yıldızın düşmesi, bir sesin kendi kendine sona erişip sönmesi, kendi dudaklarıyla kendisine ölüm busesi kondurması gibi; şöyle, bir ışık hüzmesinin, aydınlık dalgalarda gömülmesi gibi...Yıldızlar gecenin içine, ışıldayan göz yaşları gibi dağılmışlar; onları döken gözler çok büyük bir bahtsızlığa ağlıyor gibiler.
Gelin öyleyse, dinleyin beni dostlar. Cassius, sen öbür yola git, İkiye böl kalabalığı. Beni dinleyecekler burada kalsın, Cassius'un ardından gidecekler gitsin. Bütün halka açıklanacak Niçin öldüğü Caesar'ın. Sabırlı olun sözüm bitinceye kadar. Romalılar, yurttaşlarım, dostlarım, dinleyin anlatacaklarımı ve ses çıkarmayın ki duyasınız beni. Şerefim adına inanın bana; şerefime saygınız olmalı ki inanasınız bana. Aklınızla yargılayın beni; can kulağınızı da açın ki iyi bir yargıç olasınız. Bu toplulukta Caesar'ı çok sevmiş biri varsa derim ki ona, Brutus'un Caesar'a sevgisi daha az değildi onunkinden. Öyleyse neden Caesar'a karşı ayaklandın derse bu dost bana şu karşılığı veririm: Caesar'ı daha az sevdiğim için değil, Roma'yı daha çok sevdiğimden. Caesar yaşayıp da hepinizin köle olarak ölmeniz mi daha iyi, yoksa Caesar ölüp de hepinizin hür insanlar olarak yaşamanız mı? Caesar beni severdi, ağlarım onun için; mutluluğa ermişti, sevinirim; bir kahramandı, saygı duyarım; ama tutkuya kapıldı, öldürürüm. Sevgisine gözyaşı, mutluluğuna sevinç, yiğitliğine saygı, tutkusuna ölüm. Köle olmayı isteyecek kadar aşağılık biri var mı burada? Varsa söylesin: ona kötülük ettim. Romalı olmayı istemeyecek bir odun kafalı var mı içinizde? Varsa söylesin: Ona kötülük ettim. Yurdunu sevmeyecek kadar alçak biri var mı burada? Varsa söylesin: ona kötülük ettim. Var mı öylesi, soruyorum? Kötülük etmedim kimseye. Ben Caesar'a, sizin Brutus'a yapabileceğinizden fazlasını yapmış değilim. Ölümünün hesabı Kapitol'da yazılıp dürülmüştür. Ne hakkettiği yerde şan şerefi küçültülmüş, ne de ölmesini gerektiren suçları büyütülmüştür. (Antonius ve başkalan Caesar'ın ölüsüyle girerler) İste getiriyor ölüsünü Marcus Antonius. Onun eli yoktu bu işte, ama o da yararlanacak Caesar'ın ölümünden, bir yeri olacak devlet işlerinde. Hanginizin olmayacak zaten? Son sözüm şu size: Beni bu kadar çok seven insan nasıl Roma uğruna vurdumsa, aynı hançeri kendime saklıyorum, yurdum için ölmem ne zaman gerekirse.
(Bacanın yanına çömelir, titrek korkak ve yavaş bir sesle ) İşte…( durur ) Sözün kısası, ben koca bir herifim… Doksanlık koca bir herif… Bu dünyada çok şey gördüm, çok şey işittim. Hastalık nedir hiç bilmezdim. Daha üç yıl evvel dünyaya bir çocuğum daha geldi. Torunumun torunu ile bir yaştadır. Fakat neden bilmiyorum son günlerde yüreğime bir ölüm korkusu düştü. Ne etsem ne yapsam bundan kurtulamıyorum. Yemek yerken lokmam boğazıma diziliveriyor. Gözüme uyku girmiyor. Karımın teni bile bana haram oldu. Dokununca sanki Azrail oymuş, vücudum buz kesilip irkiliyorum. Geçen oğullarımdan hangisi bilmiyorum; yanıma geldi: “ Baba benim bile bir ayağım çukurda… Sen ise beline kadar çukurdasın… Ahret hazırlığı ne vakit?” dedi. Az kalsın oracıkta yığılıp kalıvericektim. İşte bak şimdi bile yüreğim küt küt atmaya başladı. Bacı, canım Bacı, söyle bana ecel… ( sözünü bitiremez, durur başını eğer ) Senin adını çoktan beri duyarım. Her yana ün salmışsın. Nice büyükler, küçükler, şahlar, şeyhler, mollalar, keşişler,gavur, Müslüman, Yahudi, her dinden, her mezhepten, nice insanlar gelip senden medet istiyorlar. Söyle bana ne vakit öleceğim. Bilirim herkes için ölüm mukadderdir. Bir gün, gelecek. Nasıl olsa bir gün, gelecek. Otururken mi? .. Yürürken mi?.. Yemekte mi?.. Yatakta mı?.. Bilmiyorum. Günün birinde mutlaka demirden ağır, buzdan soğuk eli omzuma dayanacak. ( Vücudu ürperir. Yüzünden müthiş bir elem gölgesi geçer. ) Aha, niçin genç iken ölmedim!.. İhtiyarlıkta her şey gibi ölüm de zor oluyor. Doksan yıl, doksan yıl bu!.. Her yanımdan dünyaya sımsıkı bağlanmışım. Yüz yıllık ağaçla beş yıllık, on yıllık ağacın devrilmesi bir mi? Bir fidanı bir rüzgar kolaylıkla söküp atabilir, ama bir ağacı.
Bayanlar, bir de baylar! Dinleyin hele! Küçük, delikanlı, kapa çeneni... sen de, küçük hanım, otur yerine, yoksa öyle bir pataklarım ki seni, yerinden bile kıpırdayamazsın bir daha! Susun, sessizlik babasının evindeymiş gibi dolaşsın dursun. Susun, susun da son söylenen sözlerin tatlı kalıntıları süzüle süzüle suyun dibine otursun. (Bir davul sesi.) Ben, bir de benim bu kumpanyam ta eskiden, soylu kişilerin tiyatrosundan kalmayız; kontların, markizlerin tiyatrosundan; altınlar, aynalar tiyatrosu; hani şu soylu bayların uyumaya geldiği, soylu bayanların da... onların da uyumaya geldiği... Beni, bir de benim bu kumpanyamı kapatıp üstümüze kilidi basmışlardı. Neler çektik, bilemezsiniz. Ama bir gün ben anahtar deliğine gözümü uydurdum, ışıkta taze menekşe gibi titreyen bir yıldız gördüm. Zorladım, dayandım, sonuna kadar açtım gözümü... çünkü rüzgar delikten içeri parmağını sokmuş, gözümü kapatayım diye dürtüp duruyordu... o yıldızın altından, cici kayıkların yol sürdüğü geniş bir ırmak bana bakıp gülümsedi. Söyledim arkadaşlarıma, tarlalardan, çayırlardan koşa koşa kaçtık, basit insanları, soylu olmayan kişileri aradık; onlara belki gösterebiliriz diye şeyleri, küçük şeyleri, küçük, minik işlerini dünyanın; dağlardaki yeşil ayların altında, kıyılardaki gül rengi ayların altında. Eh, şimdi de ay yükseldiğine, ateşböcekleri ufacık mağaralarına çekildiklerine göre, "Don Cristobita ile Dona Rosita'nın Acıklı Güldürüsü" adlı oyunumuza başlayabiliriz. Kaba Cristobita'nın tersliklerine, yaratacağı üzüntülere, Dona Rosita'nın çekeceği acılara hazırlayın kendinizi; yalnızca bir kadın değil Dona Rosita, donmuş suların üzerinde uçan bir yağmurkuşu, dokunsan kırılıverecek, küçücük bir ispinoz; onun çekeceği acılara ağlamaya hazırlanın. Hadi, başlayalım öyleyse! (Çıkmasıyla girmesi bir olur.) Gel, şimdi... ÇAL!... RÜZGAR GİBİ ES!... şu merak dolu yüzleri yala geç; al götür iç çekişlerini dağların ardına; sevgilisiz küçük kızların gözlerinde birken yaşları kurut! (Müzik) Dört küçük yaprağı vardı ağacımın da rüzgar... aldı götürdü